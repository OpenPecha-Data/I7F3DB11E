/ /bla ma rin po che mkhan chen pa'i rnam thar ngo mtshar snye ma zhes bya ba sgro bkur dang bral zhing yid ches la dgod bro ba zhig bzhugs//

/ /na maHshrI gu ru buddha boddhi satwa maNDa la de wa ta dharmma pA la dha na de wa sa pa ri wA re bhyaH kun mkhyen gsung gi snying po dga' bzhi'i lam/ /legs par ston pa'i
blo gros cher gsal bas/ /gsang chen bstan pa'i rgyal mtshan 'dzin pa'i dpal/ /'dren mchog bzang por snying nas dad pas 'dud/ /blo mchog rgyal ba ma lus 'dus pa'i dngos/
/gdul bya'i khams dang bsam pa gsal mkhyen nas/ /phan bde rgya mtsho yid bzhin stsol mdzad pa/ /pha rgod sku drin dbang por gsol ba 'debs/ /nam mkha'i mthas klas sems can
rjes gzung phyir/ /rin chen dam pa'i chos kyi mdzod bzung nas/ /gang 'dul chos kyi dga' ston spel ba'i rje/ /snying nas dran no byang chub bar du skyongs/ /rab 'byams rgyud
sde'i mnga' bdag byang gling pa/ /zab gter bstan pa'i rgyal mtshan mnga' ris pa/ /

lugs gnyis phan bde'i rtsa lag gnas gsar ba/ /sku drin mnyam med gsum la skyabs su mchi/ /gang gi sku drin zer phreng phra mos kyang / /bdag lta'i mun pa stug po drung phyungs
nas/ /lhan skyes bde ba'i ge sar bzhad pa'i dpal/ /rgya bod bla ma rnams la phyag 'tshal lo/ /smin byed dbang gi rtsa ba rab brtan zhing / /byin rlabs bka' gnang yal
'dab bye bas spud/ /zab don snyan brgyud 'bras bu'i khur 'dzin pa/ /dpag bsam brgyud pa'i bla ma rnams la 'dud/ /bde chen dmigs med thugs rjes khros pa'i sku/ /'od gsal stong
nyid bdag med yum gyis 'khyud/ /rnam thar brgyad dngos lha mo'i 'khor gyis bskor/ /dgyes mdzad lhag pa'i lha des ring du skyongs/ /dpal ldan byang chub phyogs chos bdag
nyid can/ /mdzes ldan khro chags stong nyid phag mos rtsen/ /skal ldan snying la bdud rtsi'i dpal ster ba/ /bcom ldan bde mchog snying

dbus bzhugs su gsol/ /mthu stobs nyi 'od bdud dpung mun pa'i gshed/ /dngos grub 'od dkar skal bzang ku mud gnyen/ /dran pas gdung sel khrag 'thung yang phur zhes/ /nyi zla
ltar grags de yis gzigs su gsol/ /mkha' khyab chos dbyings ye shes zhi ba'i ngang / /dmigs med thugs rjes rab khros khro bo'i gar/ /snying gi mun sel rje btsun 'jam pa'i
dbyangs/ /lha mchog khyod kyis da dung ma gtong zhig /dgyes mdzad khros pa'i mkha' dbyings las 'ongs shing / /rmad byung mthu stobs zer 'phreng bye ba brgyas/ /bdud dpung
mun pa mthar byed nag po che/ /lha mchog nyin mo'i mgon pos bdag la skyongs/ /mdor na rtsa brgyud bla ma thams cad dang / /rab 'byams rgyal ba dkon mchog yi dam lha/ /mkha'
'gro chos skyong nor lha gter bdag bcas/ /skyabs gnas mchod 'os kun la phyag btsal te/ /sngon byon dam pa 'ga' yi rjes zhugs nas/ /bdag gi rtogs brjod sgro skur spangs
pa'i gtam/ /dad ldan gus pa'i zhal ngo ma chogs par/ /cung zad 'dzem pa spangs te bri bar bya/ /skyon med dal 'byaur lus bzang thob kyang phal cher mi khom dbang du song
/ /shAkya'i sras kyi rjes su zhugs kyang shAkya'i gsung la rgyab kyis phyogs/ /yongs 'dzin dam pa ji snyed bsten kyang dam pa'i byin rlabs cher ma zhugs/ /zab rgyas dam
chos dpag med thob kyang phal cher ming rkyang tsam du bas/ /de slad sa chen rdul dang rin chen bzhin/ /bdag skyon mtha' yas yon tan srid pa tsam/ /cung zad mchis na'ang
snying po ma mthong na/ /yi ge'i ngal ba 'di 'dras ci zhig bgyi/ /'on kyang tshul 'dis bstan la mi phan mod/ /rnam kun gnod par mi nus de bsams nas/ /rkun po'i nor bzhin

skyon rnams sbas nas ni/ /'bad pas yon tan gang yod 'dri bar bgyi/ /e ma hoH de la gtsang stod bo dong er chos ldan rgyal po'i rigs su skye ba blangs nas/ skyes bu dam pa mang
po dang / ches mchog tu sku drin che ba'i dbang por gyur pa chos rje sgo rum pa chen po yab sras gsum gyi sku drin las/ rgyal ba'i bstan pa rin po che la dang ba dang
/ shes pa dang / yid ches pa'i dad pa thob pa'i mthus/ ris med pa'i chos kyi rgya mtsho chen por 'jug nus pa'i dpa' bo/ rig pa 'dzin pa mkhyen brtse'i dbang phyug ces bgyi
ba bdag gis/ lo brgyad lon pa na rje btsun rdo rje 'chang sgo rum pa chen po'i zhabs las rab tu byung ba nas bzung ste/ deng sang gi bar du bla ma dam pa'i sku drin las
rnyed pa'i yon tan ni cung zad tsam/ so so skye bo'i rang bzhin ngan goms kyi skyon ni mtha' yas pa zhig /nyung ngur gyur pa'i rtogs brjod dag kyang brjod pa la dgos pa
dang / ma brjod pa la skyon du 'gyur ba sogs ni ci yang med/ de lta na'ang snang ba gdong 'ded gzhir bzhag nas/ da ltar gyi shes pa la gang shar de sbas gyib med par chol
le smras gtong ba nga rang gi srol yin pa ltar/ 'ga' zhig gi ngor che long zhig smras pa 'di la dgyes pa yod na yang legs/ mi dgyes pa yod na yang legs/ gang byung kyang
legs pa sprang po'i chal gtam chen mo zhes bya ba 'di lta ste/ gang zhig bla ma dam pa bsten pa dang / /zab dgu'i gdams pa rgya mtsho thos pa dang / /las 'phro smon lam
thugs rje'i 'phro 'thud pas/ /ngo mtshar gtam gyi snang brnyan mang du snang / /ma rig mun thibs

las ngan 'ching ba dam/ /nyon mongs shugs drag gnyen po'i go cha ngan/ /dus ngan mtha' 'dir rkyen ngan mang chen pas/ /yi mug gtam gyi gleng rgyu brjod las 'das/ /rang sems
col chung grong 'dabs g.yeng ba mang / /le los dus 'das gnyid kyi dbang du song / /bar ma'i rkyen gyis rang sems kha khrid pas/ /btang snyoms 'di yin med kyang shin tu mang
/ /de la bdag dad pa dang shes rab tu ldan pas bla ma dam pa bsten pa sogs mkhas pa dga' ba bskyed thub pa'i bya ba yang re mang bgyis/ skyid chos ngan lang ma thon pa'i
bag med kyi spyod pa gzhon pa 'dod sred can kha gcig la 'gran sdo ba 'dra ba yang mang po bdog /'di yin ci yang med pa'i phyo ma ling byis pa mno mi shes pa thal rtsed
la yengs pa 'dra ba ni bsam gyis mi khyab/ de dag gi skabs su dga' ba dang skyid po byung ba la bsams na nam langs pa'i khar nyi ma shar ba lta bu/ sdug po byung ba bsams
na snying rlung ldang la khad pa mang po myong ste/ thams cad dran pa'ang mi gda'/ dran tshad bris kyang thang chad la snag shog gzan pa las/ 'di byed ci yang med pa 'dra
zhing / dam pa gzhan tsho'i rnam thar du 'das ma 'ongs thams cad legs par bris yong gin 'dug na'ang / bdag gis na ning byas pa tsho da lo mi dran pa gda' bas/ skye ba
snga ma phan ci 'dra yin/ gang 'dra byas dran pa'i nam mi gda'/ skyes bu dam pa rnams kyi gsung las/ snga ma gang byas rang gi lus la ltos/ /zhes gsungs 'dug pas/ skye ba
snga ma des mi dge ba kham chen rang ma byas tsam zhig yin pa 'dra snyam pa ni yong gin 'dug /des mtshon ma 'ongs pa'i cha'ang / bla ma yab sras kyi

thugs rje la bsams na a tho yod la re/ nga rang gi byed lugs la bltas na dmyal ba las 'os mi gda' bas/ gang 'dra 'char ram bsam pa'i the tshom me ba 'di ga ma gtogs/ da lta
gdengs khel ba zhu rgyu mi gda'/ da lta ba rang nyid skye ba blangs pa nas brtsams te/ rang lo sum cu rtsa brgyad phan gyi gnas tshul sgro ma btags/ skur pa ma btab par/
ji ltar gnas pa'i yon tan gyi cha rnams mdo tsam yi ger 'dri ba la/ skyon ci yang med/ yod na'ang yod du chug /sprang po kha 'chal 'don pa'i kha sus kyang dgag par nus pa
ma yin no/ /e ma ho/ rgyal ba kun dngos tshar chen chos kyi rjes/ /rjes su bzung nas chos kyi rgyal srid la/ /dbang sgyur sngags 'chang dbang po mkhyen brtse'i dbang /
/dpal ldan skal pa bzang po 'di na dge /bskyed rim gdengs ka'i dbang phyug gis bskrun zhing / /rdzogs rim sprin sngon gsar pa'i phreng ba las/ /bzlas brjod 'brug sgra bye
ba'i sgra dbyangs kyis/ /dngos grub nor bu'i char rgyun 'bebs la dbang / /thog med 'khor bar zo chun 'phyan pa bzhin/ /mtho dman 'byor rgud 'dus rten ji snyed blangs/ /de
dag phal cher don med don log dang / /don chung bya ba sgrub pa kho nar song / /da lam sngon gyi smon lam thugs rje'i mthus/ /skyon med rdo rje theg pa'i dal 'byor thob/
/mtshan ldan dam pa du ma'i drin gyis bskyangs/ /bsams na bde zhing skyid pa'i tshad du snang / /de yang dngos po'i gnas tshod la rang res grul btub mi btub gtso ba ma
gtogs/ rigs brgyud bzang po yin pas dga' ba'i nges pa mi gda'

zhing / mi byed dgu byed mangs pa 'di tshos ni gong ma de dag gi zhabs 'dren pa las mi 'dug na'ang / rigs rus smos pa de kun gyi srol du 'dug pas/ de'i lugs la/ bod kyi rtsa
ba'i rus chen mi'u gdung drug tu grags pa'i nang tshan/ dang po ni 'a zhwa rje zhes bya ba rgyal phran cig yin par 'dug pa las/ je zhig nas bod kyi rgyal po'i mnga' 'og
tu song zhing / rgyal po'i dpon du'ang gyur/ bod du dam pa'i chos byed pa'i bca' khrims mdzad dus kyi nang rje la gtogs pa zhig pas/ dpon 'a zhwa rje zhes rdo ring gi yi
ge rnams su'ang thebs pa'i rgyal brgyud de las rim gyis mched nas/ bstan pa phyi dar gyi dbu la/ 'a zhwa mgo bo che'i sras/ 'a zhwa ye shes g.yung drung zhes bya bas khams
su sdom pa len du byon pa'i tshe/ dpal lha sar ye shes kyi mgon po dngos dang mjal/ khyod kyi mi brgyud chos brgyud dang bcas pa'i srung ma ngas bya/ khyod khams nas zla
gcig la 'khor ba gyis zhes gnang ba thob/ bla chen po'i mkhan bu kre'o mchog bla zhes bya ba las sdom pa der bsam bya ba thob nas gtsang du byon/ rda ni 'dres rdas/ 'o
yug mda'i ra shag /rtag gi gnas po che rnams su dge 'dun gyi sde btsugs shing / de dag las gyes pa/ ldan pa bo thang/ khor re skyi sgang / nyang ro bud mdo/ khu lung lhags
phral/ 'o yug gsal la sgang sogs sde dum gyis shing 'tsho mthu che ba'i grags pa thob/ de nas rim gyis 'a zhwa lha'i blo gros kyis lha sa la zhig gsos mdzad/ lugs gnyis
kyi khrims bcas/ rdo ong bkra shis 'od 'bar du grags pa btsugs pa da lta'ang yod par gda'/ a mes jo sras phur pa 'phel gyis rngog lo chen po blo

ldan shes rab la gser srang bcu bdun phul nas rgya gar du brdzangs/ mkhas par gyur nas mchod yon mdzad par zhal bzhes pa bzhin/ rngog lo chen po bod du byon dus/ chos 'khor
thog ma yang 'dol chung du skor/ khyad par jo bo blo gros kyis slob dpon chen po padmas byin gyis brlabs shing / nag po chen po mngon du bzhugs pa'i gnas/ nyang bar rtsis
kyi lha khang zhes bya ba'i 'gram du gnas gzhi btab pas gnas gsar du grags pa der bzhugs nas lugs gnyis kyi bya ba rgyas par mdzad pas rtsis gnas gsar pa zhes yongs su
grags/ 'a zhwa nam mkha' rgyal mtshan/ nam mkha' bzang po/ shAkya seng ge sogs kyis dpal ldan sa skya pa'i zhabs 'degs mdzad/ chos kyi rgyal po 'phags pa rin po che dang
/ ti shri kun blo sogs kyis nyang gzhung tshang ma la shes su bcug pa'i 'ja' sa/ gser gyi dam kha/ shel gyi nyi shan/ dngul gyi sgor mo lung dang bcas pa'i lung lag rtags
rim par gnang ste gnas gsar stong dpon du grags/ mdor na che gnyan btsun gsum 'dzom pa rgyal po'i brgyud pa/ mthu rtsal nus par ldan pa sngags pa'i brgyud pa/ dpal rtsal
gdong ngar dang ldan pa ge sar gyi brgyud pa zhes yon tan gyi ldog pas gsum du phye ba tshang ba zhig rim bzhin byon pa las/ stong dpon kun dga' rdo rje'i sras nang so chos
kyi rgyal po'i khab tu/ dpal ldan sa skya pa'i bdag mo rdo rje phag mo'i rnam 'phrul du grags pa dpal ldan 'dzom pa phebs pa las sras lcam sring brgyad bltams pa'i bgres
pa nang so rnam rgyal dpal bzang po ba ni/ rang gi zhang po bdag chen 'jam dbyangs chen po yab sras gsum las zab chos du ma gsan

zhing / khyad par dpal rdo rje gzhon nu'i smin grol rnams zhus te rim gnyis bzlas pa dang bcas pa lhur mdzad/ rtsis kyi mchod rten nag po nas slob dpon chen po padma'i bsnyen
phur me 'bar bzhin pa gter nas spyan drangs/ dgung lo brgyad cu gya lnga bzhes nas kyang sku yang zor che zhing / dbang po dngas pa sogs grub pa'i mtshan mas phyug pa
zhig yin la/ de'i gcung nang so mgon po rin chen pa ni/ blo rtsal dang gdong ngar bsam gyis mi khyab pas/ skyes thog de la 'gran par phod pa su yang ma byung zhing / dpal
phyag na rdo rjes rjes su bzung / nag po chen po dngos su zhal gzigs pas thal mo brdabs pa tsam gyis log par lta ba rnams tshar gcod nus pa dang / bya glag sogs kyis sems
can la gnod pa byed pa gzigs pa na dgug gzhug gi phyag rgya sngags dang bcas pa mdzad pa tsam gyis sa la lhung yong ba sogs drag sngags kyi nus pa mthar phyin pa zhig byon/
gsum pa ni/ 'jam dbyangs kun dga' blo gros zhes bya ste/ bde bar gshegs pa'i gsung rab rab 'byams kyis mgur gyi bum par phyug cing / rig pa'i lta zer gzhan gyis mi bzod
pas/ mkhas pa dang rlom pa'i skye bo phal mo che'i snying 'dar bar byed pa'i spobs pa can/ gnas gsar chos mdzad ces gangs can gyi ljongs na nyi ma ltar grags pa de nyid
yin no/ /lcam che ba ni slob dpon padmas sgrol dkar gyi sprul par lung bstan zhing sde srid chen po shar pa ba'i khab tu byon/ phyogs de'i gsang sngags rnying ma pa mtha'
dag gi dpung gnyen mdzad/ rnying ma'i rgyud 'bum bzheng pa dang / paN chen 'bum phrag gsum pa spyan drangs nas bka' brgyad kyi chos 'khor bskor ba'i bdag rkyen la brten
nas deng sang gi bar du/ sngags

'chang rnams gzhan las khyad du 'phags pa'i rgyun ma nyams pa sogs bstan pa la bya ba lhag par mdzad/ gcig ni bka' brgyud bstan pa'i bdag po 'brug pa dpon rin po che'i khab
tu bzhes nas yum bdag med ma'i rnam 'phrul du grags/ lcam gsum gyis 'jig rten bya ba sgrub par dka' la 'grub kyang don med pa/ sdug la skyid por 'dzin pa'i zir long thams
cad rgyab tu bor nas sgrub pa snying por mdzad de/ de yang gcig gis ni bdag chen rdo rje 'chang chen po'i zhabs bsten nas/ gsung ngag rin po che la thugs dam snying por
mdzad de/ sku gshegs pa'i tshe/ snyel ba sogs ci yang med par/ tshes bzhi mchod pa'i nyin/ cung zad tsog pur bzhugs 'dug pa'i tshe/ thag sgra dang bcas dbu gtsug nas thod
pa sor bzhi tsam gar song med par rgya mthong phye ba ha re las pa de lta bu'i ngang nas 'da' kha mas grub mtha' snyogs pa yin la/ gnyis kyis ni/ shar ka thog chos kyi
rgyal po bzhag bla ye shes 'bum dang / mchog gi sprul sku padma gling pa mnyes par mdzad de/ chos nyid zad pa'i snang ba mthar phyin pa'i rnal 'byor dbang mo kun dga' chos
ldan dang / ne gu chos kyi sgron ma zhes grags pa gnyis byung bar gda'/ de las nang so sku mched kyi khab tu/ dpal ldan sa skya pa'i nye gnas chen po nang so lha khang
chen mo ba'i sras mo dpal 'dzom pa zhes bya ba khab tu bzhes pa las/ bdag gi yab bltam pa yin te/ de ni byis pa'i dus nyid nas rgan pa'i skye bo

thams cad zil gyis gnon par nus pa'i blo gros dang / sgam zhing brtan la mthu stobs phun tshogs pas/ yi ge dang / rtsis dang / brtag pa rnam pa brgyad la sogs pa lugs kyi bstan
bcos thams cad bde blag tu mkhyen nas/ lugs gnyis kyi spang blang phra mo tshun chod la gzhan dring mi 'jog pa'i spobs pa thob/ mtshan lhun grub nam mkha' rdo rje tshe
brtan dpal 'byor bzang po zhes grags/ bdag chen 'jam dbyangs chen po yab sras gsum/ lce ston rin po che seng ge yab sras/ paN chen bsod nams blo gros/ mkhas grub chos
kyi dbang phyug /rje btsun rdo ring pa chen po/ mkhan chen dkon mchog tshul khrims/ rje bya btang kun dga' chos ldan/ rnal 'byor dbang phyug kun dga' rgyal mtshan/ sems dpa'
chen po bsod nams rgyal mtshan/ bdag chen thams cad mkhyen pa/ ri khrod pa nyi ma grags pa/ mthu stobs dbang phyug dkar chen kun dga' grags sogs las snga phyir chos mang
du gsan/ khyad par dgung lo bcu gsum pa la rang gi a ne 'khrul zhig kun dga' chos ldan las rdzogs pa chen po sangs rgyas mnyam sbyor gyi 'khrid bskyangs pas/ nyams gong
'phel gyi snang ba mngon du gyur/ gzhan yang zhi khro dgongs pa rang grol dang / spyod yul sogs khrid du ma gsan zhing / nyams su blangs pas sgyu lus rmi lam la rang dbang
thob ste lcang lo can la sogs pa sangs rgyas kyi zhing du mar yang byon/

rang la gnod pa'i klu gdug pa can zhig 'dul ba sogs mdzad/ skabs shig tu 'bri mtshams kyi gam pa rdzong zhes bya bar phyag na rdo rje'i bsnyen pa mdzad pa na/ mar me snum med
kyang yun ring du 'bar ba dang / res 'ga' thun mtshams kyi zhal 'phros mdzad pa na mar me mnal 'gro zhing / thugs dam la bzhugs pa na sgron mkhan med par gsal gyis 'bar
ba dang / dri bzang pos nang khengs pa sogs byung zhing / khyad par snying rje byang chub kyi sems sems can la dmigs pa'i rnam pa can bcos min du 'khrungs/ klu 'bum gnya'
khri'i gdan rnams shin tu gsal bar gzigs/ mnal lam du khyod khyung 'di la zhon nas ri rab la skor ba gsum byas pa'i mthar lcang lo can du 'gro'o zhes pa'i lung bstan gsal
bar thob/ dus de nas bzung ste lhag pa'i lhar bzung ste bsnyen sgrub kho nas dus 'da' bar mdzad/ sde srid seng ge rtse pa'i nang blon thogs shig mdzad de/ lugs gnyis
kyi zir long nyin mtshan mi phyed pa lta bu dang / bde gzar du mas g.yeng ba dpag tu med pa'i skabs su yang / thugs dam gyi rim pa rnams dang nang gtor bskang gso dang bcas
pa gcig kyang 'chag ma myong / skabs shig tu ches bsnyung ba yun ring po zhig byung ba na/ rang gi khu bo chos kyi rje las/ sgrol ma sngo ljang gi rjes gnang gsan pa'i
dus/ rje btsun ma ma rgad dwangs pa'i mdog can ri bo tsam zhig dngos su gzigs/ sku nyams bsam gyis mi khyab pa byung / de nas myur du bsnyung ba las grol/ gzhan yang dpal
kye rdo rje'i dbang /

bka' gdams lha bzhi'i khrid la sogs pa snga phyir chos du ma yang gsan/ de nas bo dong er byon te/ lugs gnyis nas phyogs de bde skyid dang ldan pa mdzad/ khyad par dus gsum
sangs rgyas thams cad kyi ngo bo rje btsun rdo rje 'chang sgo rum pa'i zhal snga nas jo nang gi gdan sar bzhugs pa spyan drangs te/ zab dgu'i gdams pa du ma snga phyir gsan/
bdag nyid 'khor 'bangs longs spyod dang bcas pa bran du phul nas/ ci mdzad legs pa dang / ci gsung tshad mar 'dzin pa'i mos gus kyis/ mi mnyes pa skad cig kyang med
par mchod cing / bsnyen bkur ba dang bsti stang du mdzad pas thugs yid gcig tu 'dres/ thun mong ma yin pa'i byin rlabs kyi 'pho ba thob/ rje btsun chen po grags pa'i sku
byin rlabs kyi gzi 'od 'bar ba dran pa tsam gyis dge legs stsol nus pa 'di nyid gtsug lag khang mchod sprin dang bcas pa bzheng ba sogs rnam dkar gyi bya ba du ma mdzad/
bdag gi bla ma rdo rje 'chang chen po de zhing gzhan du 'byon par bzhed pa'i tshe/ brgyud pa 'khor bcas dkar nag gi 'brel pa dang bcas pa srid pa kun tu rjes su 'dzin par
gsol ba btab pa bzhin zhal gyis bzhes 'dug pas/ bdag cag brgyud pa rnams la 'di gcig pu'i sku drin yang bsam pa'i ra ba las 'das gda'/ gzhan yang / rgyal dbang rdo rje 'chang
mkhan chen thams cad mkhyen pa'i zhal snga nas dang / grub thob kyi 'khor los sgyur ba sangs rgyas seng ge'i zhabs spyan drangs nas/ snying por gyur pa'i gdams pa mang
du gsan/ 'jig rten gyi mdzad pa mtha' dag thu bor gyur

pa'i sras gnyis la gtad de/ rang nyid sku mtshams lo re bzhin yang zla ba lnga tsam ma chad pa dang / dus rgyun du'ang nyi ma snga phyed yan thugs dam kho na la mnyam par 'jog
/bzhugs gral dang / zhabs 'chag sogs mdzad pa'i tshe a cang / tha na gsol ja bzhes pa'i bar la'ang phyag phreng nyed cing gsang sngags kyi bzlas brjod kho na shib bur
mdzad pas/ lhag pa'i lha'i bzlas brjod dung phyur gsum lhag pa song gda' zhing / rdo rje chos skyong rnams kyi bskang gso/ bshags pa/ mdos/ tshogs kyi 'khor lo sogs kyang
sngags pa gzhan gyi sngags kyi grangs las mang ba tsam song gda' na'ang / rlom sems dang yus ye mi mdzad mod/ grub pa'i mtshan ma sgrib ma nus par mngon du mthong ba ni/
gam pa rdzong du bzhugs pa'i dus shig nam mkha' la thog ris bcas te thog 'bab par rtsom pa na sdigs mdzub kyi rtse la bslangs te phyogs gzhan ring po zhig tu 'phangs pas/
sa der thog 'phos nas rdzong 'khor bcas la gnod pa ma byung ba de dus kyi skye bo thams cad kyis mthong ba dang / bo dong rdzong btab pa'i dus 'tshub shed yin nam/ dus
de nas gnas gsar ba gong 'phel la song gda' bas dge mtshan yin ni ma shes/ gnam lcags kyi thog chen po zhig sku gzhogs rang du babs pa na/ thag ring po na yod pa'i 'u lag
pa kha cig shi /gla ba mgo bya ba sku drung na yod pa dran med du brgyal ba sogs phal cher rod rod por gyur kyang / sku nyid lta stangs las ma g.yos par zhal 'dzum ye re
bzhugs/

sku la gnod pa lta ci smros/ na bza'i sne mo tshun skyon med du sol le/ sku gzhogs na bzhugs pa'i rje sa skya pa yab sras kyi sku nyid thugs dam rten du bzhengs pa zhig dang
/ de'i drung na yod pa'i thugs dam gtor ma rnams kyi rtse rgyan tsam yang ma zhu bar gnas pa sogs thams cad kyi mthun grub tu byung ba'i/ sku lder byin rlabs can de rnams
da lta'ang dbu rtse na bzhugs/ thugs dam gtor ma de'ang glang lo gling log chen po ma byung bar ye ma nyams pa yod pa yin/ gzhan yang rong chung gi 'phrang la byon pa'i
tshe/ sku'i thad rang la rbab lug ro tsam zhig mchong zhing byung ba la/ sku 'khor thams cad han brdal ba/ sdigs mdzub mdzad pas gyen la rgyang tsam zhig log rjes phyogs
gzhan zhig la lhungs nas ci yang ma nyes pa dang / btsag sa dkar gyi gru la byon pa'i tshe/ gtsang po'i 'jings su slebs pa na chu rba klong dang bcas te 'tshangs byung
ba na/ sdigs mdzub bstad de phaT ces gsungs pa tsam gyis chu thigs pa tsam yang ma lhungs par phyir log pa sogs thams cad kyi mthun grub tu mthong gda'/ bo dong du hor dmag
byung ba'i tshe/ nang gzan kha cig hor rgya tsam gyis 'ba' rtsi kong byas gsod la nye ba na/ rgyang ring po nas sdang mig dang sdigs mdzub mdzad de shA sa na bzla bar
mdzad pas hor de dag glo bur du bros shing 'khyams song nas/ rang phyogs la gnod pa ma byung ba ni bdag nyid kyis mngon sum du mthong / gzhan yang rdo rje chos skyong rnams
la bsnyen sgrub dang bskang bshags rtsal du bton pas/ gzhung nas bshad pa'i rtags rab 'bring thams cad mngon du gyur/ mngon sum du

rtag par gzigs kyi yod gda' bas/ 'phrin 'chol gyi skabs 'gar/ gtso bo rnams cha lugs 'di lta bus rnam 'gyur 'di 'dra ston gyi 'dug gsung pa dang mis bsreg mkhan med par spos
phor stong pa'i nang nas tshil chen gyi du ba 'phyur ba dang / dgun grang sgang gi sman rag gtor ma thams cad khol zhing dri ro phun sum tshogs pa 'byung ba dang / sku
gcig pus dbyangs mdzad kyang nye 'khor nas nyan pa na dbyangs kyi ram bu 'degs mkhan kha yar gyi skad thams cad kyis mthun grub tu thos pa ni shas cher 'byung / bsgral ba'i
zhing zhig la mngon spyod kyi las mdzad de dgug gzhug mdzad pa na bla'i gzugs zhum bu 'dra ba zhig yud kyis thim ma thag lingga 'dar khri li li 'dar byung ba der 'khod
pa kun gyis mthong ba dang / drag po'i gtor ma zhig 'phen par mdzad de/ gtor ma phyir khyer nas bskul mdzad pa na gtor ma gnod kyi nang du khru re tsam lan gsum 'phar ba
dang / mdos gtor gyi gseb nas me chen po bud nas dgra phyogs su 'gro ba sogs thun mong gi grub pa'i mtshan ma mang du yod de thams cad bri bar ma nus/ mnal lam du rje btsun
ti phu pa dang mjal nas sku tshe'i tshad lung bstan pa dang / gzhu mgo thon gyi sgar na bzhugs pa'i tshe/ nang gcig mdun gyi nam mkhar thig le mthing kha 'od kha dog
lngas bskor ba mtheb long tsam zhig gi dbus na/ ma 'dres la yongs su rdzogs pa'i rgyal ba rdo rje 'chang gi sku rgyan dang bcas pa phyi nang sgrib thogs med

pa zhig gsal bar gzigs te 'di ni/ dpal dus kyi 'khor lo'i rgyud 'grel ba rnams dang / rang bzhin rdzogs pa chen po'i rgyud dang man ngag la mkhas pa'i skye bos ltas na ni bsam
gyis mi khyab pa'i lam rtags su gda'/ kha phyir ltas la goms pa'i mkhas grub mang po ni 'khrul snang dag bya yin los gsung ngam snyam/ mdor na de la sogs pa mchog gi
lam rtags du ma zhig mngon du gyur mod/ rang nyid kyang tha mal pa kho na'i tshul 'dzin/ mi rnams kyang ya bo nam mkha' sogs mtshan gyi 'bod phyogs mang po dang bcas dam
pa dang lta ci/ mi gzhung ma'i mthong yang mi byed pa de ga'i ngang la sbas pa'i rnal 'byor gyi brtul zhugs kyis nang gi sa lam bgrod pa la gtso bor mdzad pa zhig gda'/ de
ltar phyi ltar sde pa dpon po'i tshul 'dzin mod/ deng sang gi nang so rnam pa ru nga la dpa' nus zhan pa 'di rnams dang ye mi 'dra ba/ mna' dam tshig /khrel ngo tsha/ gzhung
phyi thag gtso bor mdzad nas/ zan gang chang gcig dang lta ci/ byus kyi khe chen po bsam gyis mi khyab pa'ang khyad du bsad nas mdung gcig 'dzin kho na ma gtogs/ khye
cung zad 'ong 'ong 'dra na dgra mi sha bo'ang pang du blangs nas tsam pag skyong / gus cung zad 'ong 'ong 'dra na pha yang rgyab tu shugs nas rdo char 'bebs/ nyi ma gang
shar gyi cam pa lha mo la dgos pa'i dbang du ming btags pa'i/ khe las gtam ngan thu ba/ mi brgyud kyi bsegs brdar du 'gro ba 'di 'dra dang / dgos med la 'ur shang sa 'tshong
/ gtugs

na wa gros mgo gar 'jug tshang brlag pa 'di 'dra min par/thog mar zhi bas 'pham blangs/ gal te des mi 'dul na zlog tu med pa'i dpa' nus kyis phas rgol de stobs che chung la
ye ma ltos par slar mi skye ba'i chos can du thal bar stong pa sogs 'jig rten gyi phyi mo nyan nges kho na mdzad/ chos phyogs nas/ deng sang gi bla gum spra cal kha cig
dang mi 'dra bar/ spyir chos dang gang zag thams cad la dag snang phyogs med du mnga' bas/ rang rang gi lugs kyi bstan dang bstan 'dzin thams cad la gus pa dang bsti stang
du mdzad mod/ rang gi rtsa ba'i grub mtha' rje btsun sa skya pa'i bstan pa/ de las kyang snying por gyur pa bdag chen rdo rje 'chang yab sras las ston dang bstan pa gzhan
nas mi 'tshol/ ja sig re tsam dang / rta drel re tsam la rtsa ba'i grub mtha' dang bla ma thams cad 'tshong ba'i thugs mnal lam du'ang mi mnga' ba sogs/ chos dang 'jig
rten gnyis ka nas dpe thub pa'i legs tshogs kho nas dus 'da' ba'i ngang nas/ dgung lo drug cu rtsa brgyad bzhes pa'i chu pho khyi'i lo khrums can gyi zla ba'i tshes bcu
la zab mo'i rnal 'byor las ma g.yos bzhin du/ thog ma'i lung bstan ltar na/ sku skye ba gsum brgyud dgos par snang mod/ de'i rjes su lam zab mo du ma zhig gi nus pas/ skye
ba de nyid kyis byang phyogs rgyal ba'i zhing du 'byon pa'i ltas ngo mtshar ba bsam gyis mi khyab pa dang / mkha' 'gro chos skyong gi bsu ba mngon sum du

bdag cag rnams kyis mthong ba dang ma mthong ba du ma dang bcas te zhi bar gshegs pa'i tshul bstan rin thang med pa'i rin po che'i phung po sku gdung de nyid bdag ni/ bsod
nams dman pas phyag phyi ma thub/ chos lung nas mkhan rin po ches mchod sprin rgya mtshos bstabs te zhugs la zhen pa'i tshe me'i tshogs kyis sku la reg par ma nus par re
zhig na thugs ka'i thad nas me rang 'bar te yud kyis zhugs bzhes shing / gdung thams cad ring bsrel gyi phung por gyur/ ches dkar ba'i sa la sku gdung cung zad bsres nas
dpal phyag na rdo rje'i sku khri khrag mang po btab pa thams cad kyang rang bzhin gyis baiDUrya sngon po'i mdog lta bur 'gyur ba sogs/ gzu bor gnas pa thams cad mi phyed
pa'i dad pa la 'god par mdzad pa'i ltas du ma zhig /skye bo mang po'i mthun grub tu byung ba yin no/ /des na rang cag 'di'i rigs su skyes pa rnams/ dus kyis ma khyogs pa
la khag btang / sku yon che bar grags pa mang po'i lad mo byas/ mi chos kyi mna' dang / lha chos kyi dam tshig la rtsi 'jog med par/ dgos pa'i dbang yin pas skyon med ces
gang ngan la ngo sor 'khyer ba de 'dra rmi lam du yang mi bya bar/ pha rgan des ji ltar mdzad pa'i rjes su zhugs nas/ chos dang 'jig rten zung 'jug tu khrig khrig byas/
'di phyi gnyis ka yod pa re mi byed ka med yin pas/ nor su che dang stong 'ur su che la bla ma mi re/ rta drel dang grub mtha' mi brje/ lugs gnyis nas rang lugs zin nges
re dgos so zhes/ phyis 'byung

ba'i rigs kyi tsha bo rnams la btsun rgan 'ba' su ba des kha chems su bzhag pa yin no/ /yid bzhin nor bus gtams pa'i chu gter gyi/ /kha dog mthong bas skrag pa'i rdar ma rnams/
/phyogs de'i gtam yang bdag gir mi byed na/ /rin chen bgo skal thob pa'i skal ba ci/ /ltar snang 'jig rten spyod par mthong ba yis/ /yun ring bsten kyang pad mtsho'i
sbal pa bzhin/ /skal dman phal gyis dam par ma mthong na/ /rgyus med skye bo rnams la smos ci dgos/ /kha cig gzhan zer tsam la tshad mar 'dzin/ /la la sdang bar zhugs pas
yid dbang 'khrugs/ /phal chen yon tan skyon gyi dbye 'byed bral/ /des na dam pa'i yon tan mthong ba nyung / /kha cig de la 'di 'dra ma byung bas/ /khyed la ci 'byung des
na brdzun yin snyam/ /sems yod skye bo phal la mi 'byung ba/ /de phyir dam pa'i yon tan mchog tu grub/ /a ho 'jig rten phun tshogs mtha' dag la/ /rol bzhin 'jig rten spyod
las 'da' 'gyur ba/ /'jig rten 'jig rten 'das pa'i phun tshogs la/ /rol khyod 'jig rten 'di par phal gyis mthong / /bdag ni dus 'di nas bzung byang chub bar/ /bdag nyid
che khyod zhabs rdul bsten bgyid na/ /bdag dang bdag gir byas pa'i spun rnams kyang / /bdag lta'i g.yul las rgyal bar mdzad du gsol/ /de ltar bdag gi pha rgan de bltams
nas ring po ma lon pa na yum de nyid chos kyi dbyings su thim pa la brten nas/ gtsang tshong 'dus mgur mo'i khri dpon lugs gnyis kyi

dbang phyug tu gyur pa de'i lcam sring ma byang sems bu khrid mar grags pa khab tu bzhes pa'i sras kyi thu bo nam mkha' rgyal ba 'jig rten snying po med pa'i rang zhal gzigs
nas/ rje btsun lce ston paN chen las dge bsnyen mdzad/ phyis su mkhan chen thams cad mkhyen pa'i zhabs drung du rab tu byung zhing mtshan rig 'dzin rdo rje bdud 'dul du
grags ba de'ang thugs rab che zhing thugs gsal ba/ gong du smos pa'i dam pa de dag phal cher dang / sprul sku shAkya bzang po/ rig 'dzin chen po tshe bdag rnam rgyal/ gnubs
chen rin chen dpal bzang / rje btsun chos kyi rgyal po mnga' ris rig 'dzin chen po/ rje kun bzang mthu stobs/ grub mchog mchog legs rdo rje/ bla ma rin po che/ dge slong
chen po sogs dam pa du ma'i zhabs la gtugs/ spyir sa kar rnying gsum du grags pa'i gdams pa du ma gsan/ khyad par gsang sngags snga 'gyur gyi chos mang du gsan zhing
sbyangs/ gtso bor mkhan chen thams cad mkhyen pa'i drung du thugs sgrub mthing kha'i dbang lung rdzogs par gsan cing / dus dang rgyun gyi bsnyen pa bsam gyis mi khyab pa
mdzad cing / dpal 'khor lo sdom pa gshed dmar lha lnga/ rdo rje gzhon nu sa lugs/ gu ru drag dmar/ thugs sgrub yang snying 'dus pa/ phyag rdor mdo lugs/ phyag rdor 'khor
can/ 'chi med 'od snang / sgrol dkar sogs yi dam du ma'i bskyed rdzogs bzlas par bcas pa dang / mkha' 'gro chos skyong rnams la'ang gtor bsngos tshar gnyis ma sogs rgyun

dang dus khyad par ba'i mchod gtor mang du mdzad/ byin rlabs kyi mtshan ma mngon gyur ba bsam gyis mi khyab pa mnga'/ mthar dgung lo don gnyis bzhes pa na snyung ba'i rnam
pa tsam yang med par/ mkhan chen thams cad mkhyen pa spyan drangs nas mnyes mnyes kyi zhal ta mang po zhus/ rdzong dgos thams cad ni brdzangs tshar/ 'tshog 'os thams cad
ni 'tshogs/ bla ma 'di lta bu sngas mgor phebs/ sems la 'phreng dgos pa dang / yid theng pa gcig kyang med/ nga las skyid pa su yod ces dang / bar do'i 'phrang la yang hU~M
sgra di ri ba 'di ga la 'gro ba yin gsung pa sogs dga' spro dang bcas bzhin du tshes brgyad kyi tho rangs zhi bar gshegs shing / dbu thod sor bzhi tsam gsal por 'phags/
'ja' 'od dang me tog gi char la sogs pas rtog ge pa rgan po mngon pa'i nga rgyal can kha cig kyang mi phyed pa'i dad pa la 'god pa sogs ngo mtshar ba'i ltas du ma zhig
bstan nas/ nub phyogs ayon chos kyi pho brang padma 'od kyi gzhal yas chen por byon pa'i ltas du ma zhig byung ba yin no/ /ayon chos kyi rgyal po'i sku drin gyis/ /ji ltar
byas kyang bde ba yin no zhes/ /slu med gtam gyis gad brgyangs lan grangs brgyar/ /bsgrags nas ayon sprul sku'i zhing du byon/ /gsar rnying chos la zab khyad 'ga' med kyang
/ /gsar 'grog chos pas rnying mar smod byed pa'i/ /gsar mar rlom pa'i khengs ldan mang po zhig /gsar du dad gus ba spu langs pa mthong / /dam pa khyed gnyis

lugs gnyis dpal 'byor gyis/ /dgyes bzhin dag pa'i zhing du byon lags mod/ /shul du lus pa'i bu brgyud 'di rnams la'ang / /da dung thugs rje'i spyan rgyang gzigs su gsol/ /de
lta bu'i sku mched gnyis kyi khab tu se ston dpal chen 'bum dang nyi ma bzang po sogs yang phur gshin rje dang bcas pa'i zhal gzigs shing / dam can bran bzhin du 'khor
ba'i sngags 'chang zam ma chad par byon pa'i gdung brgyud 'dar chos rdzong pa zhes grags pa'i sa skyong dbang po/ dpal ldan sa skya pa'i dpon don yod rnam rgyal zhes bya
ba'i sras mo tshe brtan bu 'dren zhes bya ba bud med kyi skyon brgyad spangs shing / yon tan thams cad kyis phyug pa/ phongs pa dang sdug bsngal ba dang mgon med pa thams
cad kyi mar gyur pa/ skye bo rnams kyi ma 'dres pa'i mdza' shes/ byis pa'i dus nas bdag chen rdo rje 'chang chen po'i zhal snga nas dang / zur tshe bdag chen shAkya gshin
rje/ 'jims chen kun dga' snying po/ paN chen shAkya mchog ldan sogs dam pa du ma bsten nas chos tshul du ma thob cing / khyad par rje btsun rdo rje 'chang sgo rum pa'i
zhabs la mi phyed pa'i dad pa mnga' bas ci mdzad de phyogs su gtong ba/ rje btsun lce ston paN chen/ mkhan chen thams cad mkhyen pa/ 'khrul zhig kun dga' chos ldan rnams
las gdams pa'i snying po thob nas thugs nyams su bzhes/ dpal gur gyi mgon po'i yi ge bdun pa sa ya gsum song zhing rjes su bzung ba'i mtshan ma yang thob/ nA ro mkha' spyod
kyi thugs dam chag med du mdzad pas mnal

lam du rdo rje rnal 'byor ma zhal gnyis ma gser btso ma'i mdog lta bu gzigs shing / phag skad kyi ngur sgras sa be re re byed pa'ang gsan pa sogs yon tan du mas mdzes pa de
nyid las/ bdag cag ming sring kha yar skyes 'dug na'ang phan thogs pa bdag cag lnga byung ba las/ bdag yab dgung lo zhe gcig bzhes pa shing pho spre'u'i lo/ zla ba bzhi
pa'i yar ngo nyi ma me bzhi'i 'grub sbyor ram gza' da lta ba'i spen pa'i phung po me bzhis bsregs pa'i 'chi sbyor yod pa'i nyi ma rtse shar la lte bas chos gos bzhin du dkris/
a zhes bya ba'i skad drag po 'don bzhin du btsas 'dug /de'i tshe la las btsan gyi zhags pa thebs pa yin mi 'tsho zer ba sogs chal chol mang po lab 'dug na'ang / gso
ba rig pa'i pha rol du son pa'i 'tsho byed rin chen pa zhes bya ba sku drung na bzhugs pa de na re/ 'di'i lte ba'i dkri tshul la dpyad na/ nges par bstan pa la phan pa'i
dge bshes zhig 'byung zhing / rgyud las/ de 'dra gso sla mi nor bkra shis byed/ /ces 'byung bas/ khab tu bzhugs kyang gzhan dang mi 'dra ba zhig 'byung zhes lung bstan de'i
tshe/ sngar bu mo tsam dang ci yang skye ma myong ba'i bud med mang po zhig la bu khye'u kho na btsa' ba sogs bsod nams yod yod 'dra mo ni byung nges su gda'/ bu chung
de yang sha'i mdangs dkar ba/ dpral ba'i dbyes che ba/ sna'i gzengs mtho zhing smin ma 'brel ba/ sme ba dkar po'i ga sha yod tsam byas pa zhig 'dug ces thos/ btsas ston

rgya cher byas te/ rje btsun rdo rje 'chang chen po jo nang na bzhugs pa la thugs dam skyabs 'og dang ming zhu bar btang bas/ ming mgon po bsod nams mchog ldan zhes pa gnang
'dug /dus gsum sgrib med gzigs pa'i mgon po des/ /bsod nams dbang gis mi lus legs thob cing / /mchog gyur lam bzang sgom pa'i skal ldan du/ /gsal bar gzigs nas ming 'di
btags pa 'dra/ /gang ltar gso ba sla ba'i tshad thub pas lha mchod 'dre rdungs ye ma dgos shing skyed che la yid 'dzin pa zhig yod gsung / bdag lus la 'khril tsam nas yum
nyid sha'i dri tshor ba na'ang mi bzod pa skye ba byung la/ bdag rang byis pa'i dus sha kha la mi khyer ba zhig yod 'dug /mis khrid nas 'gro shes tsam gyi dus na nyi tshod
cig la thugs dam gyi khungs re rtag par byed kyi yod 'dug pas/ thengs shig zhal ngo rnams bya rgod gshongs mjal bar bo dong nas zhabs thang du phebs pa na/ nyi ma la
bltas te lam kha de nyid du tsog gis bsdad de ji tsam bgyis kyang ma langs par de ma grol ring zhal ngo thams cad lam kha der cham me bzhugs dgos pa byung 'dug /rtsed mo'i
gnas skabs thams cad na yang dgon pa 'debs pa dang / khri mthon po la 'dug ste chos 'chad pa dang / nag po chen po'i 'dug stangs byas nga mgon po yin zer nyi ma phyed re
tsam de ga la sdod/ za ran pa na'ang gtor gsos gyis zer phye mar dang bu ram sogs khar 'jug dgos pa dang / res 'ga' nyams dbyangs dang / nga'i smon lam

drang po yin zer zhing gar mang po byed/ res rten gsum gyi drung du mchod pa chung chung mang po bshams nas/ yon chab 'di ni sngo la dwangs/ /sngo la dwangs pa bzhes su gsol/
/zhal zas 'di ni rtse mo snyung / /rtse snyung chen po bzhes su gsol/ /zhes sogs mchod phreng mang po brtsams shing gyer bar byed kyi tha mal pa'i spyod pa byed pa cung
zad kyang mi dran no zhes/ nga rang gi ma ma rgan mo dang / a ma rgyal la sogs de dus kyi drung 'khor thams cad mgrin gcig tu sgrog pa thos/ bdag gis lo gcig tsam 'gro
ba na rje btsun rdo rje 'chang chen po las dpal kye rdo rje'i rgyu dus kyi dbang gi chu bo ma nub par thob 'dug go /rigs brgya'i khyab bdag rdo rje 'chang dbang des/ /snod
ldan bu de dkyil 'khor rnam bzhi la/ /'khrul med dbang bzhis sku bzhi'i sa bon btab/ /phung khams dang po dbang gis smin par byas/ /gzhan yang tshe dpag med/ phyag na rdo
rje uu tsarya/ gur gyi mgon po pho rkyang dang / lcam dral sogs rjes su gnang ba mang po zhig thob par snang / smra shes tsam gyi dus bdag gi bla ma rdo rje 'chang chen
po de jo nang nas spyan drangs/ ayon gyi slob dpon chen po padma'i thugs sgrub kyi dbang rgyas pa zhig thob 'dug pa phyis su'ang dbang de gsal po dran gyin 'dug na'ang
/ bka' gter gang yin ma shes par rin po che la zhus pas/ de dran gyi gda' 'am dgod dro/ gu ru chos dbang gi gter ma thugs sgrub gsang ba 'dus pa'i dbang yin gsung / gzhan
yang tshe rta

sogs mang po thob gda' ste gam la zin pa ni mi gda'/ rje bla ma jo nang la thegs pa na phyags phyir 'gro ba yin zer/ kha khrid phyogs ji tsam byas na'ang ma nyan par dam pa
de'i na bza' la 'chang nas ngu zhing / pha ma dang spun zla la'ang 'phreng sems med pa'i gdung shugs chen po byas pa la brten nas phyag sgam sogs sku chas kha cig bzhag
/rin po che bzhugs rgyu ba'i khungs byas pas thub tsam byung / dang mo khyed la de 'dra'i dad shugs shig bdog ste/ zhes rje bla ma nyid kyi gsung las thos te/ dam pa 'dis
ma rungs pa bdag skye ba du mar drin gyis bskyangs pa'i bag chags brtas pa zhig yin nam snyam/ mkha' lding dbang po'i rjes su dga' ma bzhin/ /dam pa'i zhabs phyir 'brang
ba'i gdung shugs 'di/ /sngon gyi las dkar rdo rje'i mdud pa yis/ /nyam chung bdag yid dam du bcings par nges/ /rang gi a ne 'khrul zhig kun dga'i zhabs las/ sprul sku ratna
gling pa'i gter chos thugs sgrub yang snying 'dus pa'i sgrub dbang / tshe sgrub gsang ba 'dus pa'i dbang / zhi khro dgongs pa rang grol gyi dbang rnams ma'i phang nas
zhus pa yin gsung / yab grub pa'i dbang po sku mched las kyang nag po chen po'i gtor dbang yang nas yang du thob/ de dag gtor sgrub mdzad pa'i nye 'khor na yod dus sngags
pa gos lcags nag gser ma'i phod ka gyon pa zhwa theb ban phur dang bcas pa mtho gang tsam mchod bshoms kyi ting so so'i steng na 'cham ral byed pa dngos su mthong ste/

nged rang gi rigs brgyud ma 'khrul ba rnams la byis pa'i dus mgon po'i rnam 'phrul rgyun par mthong ba de yong nges su 'dug go grub dbang ye shes g.yung drung des/ /grub pa
brnyes pa'i dge mtshan las/ /grub pa'i rigs brgyud ma 'khrul bas/ /grub rtags byis pa nyid nas thob/ /nga rang dran tsam gyi dus bo dong rdzong du rje btsun rdo rje 'chang
las bir bsrung thun mong ba thob/ de'i tshe rnal 'byor dbang phyug gi rnam thar zhib tu gsung pa thos pas phal cher gam la zin/ nyal ba'i sgang la/ sdigs mdzub bstan pas
ganggA gyen la ldog /phyag 'tshal mdzad pas dbang phyug tshal par gas/ /thal mo brdabs pas rtse gsum thal bar song / /sngo nag 'bar pa khyed la gsol ba 'debs/ /zer ba'i
bstod pa brtsams pa dang / yang / dpal ldan bla ma'i thugs kyi sras/ /yi dam lha yis rjes su bzungs/ /dam can rgya mtsho bran du 'khol/ /dpal ldan bla ma la phyag 'tshal/
/zer rin po che la bstod pa brtsams pa dran zhing da lta yang ma brjed par 'dug /byis pa'i dus snying rje shin tu che bas sems can bsad pa dang bzung ba thos tsa na sems
la mi bzod pa ci yang 'byung zhing ngu ba kho na byed/ bkra shis sgang na yum gyi zla la yod pa'i tshe gzhu mkhan hor phrug zer ba zhig btson khang nas bros pa btson rdzi
rnams kyis bsad nas mgo bo khyer 'gro'i 'dug zer ba thos pas sdug bsngal bsam gyis mi khyab pa byung / lto bza' ba yang mi dran

par ngus pa sogs gsal po dran zhing / de dus sems can la gnod pa ye mi nus pa'i snying rje can zhig bdog na'ang / da ni drung 'jol mo bas 'brug pa la zhus pa bzhin/ mig la
thal ba btab kyang / snying rje'i sgo nas mchi ma 'chor ba'i na ma bsangs pa zhig byung gda' ba dkor gyi byin rlabs yin nam snyam/ mngal grib g.ya' dang bral ba'i me long
la/ /sngon gyi las dkar gzugs brnyan 'char bzhin pa/ /dkor zas snum gyis byugs pa'i de ma thag /mog por gyur 'di bsams shing yi re mug /sbyangs stobs yon tan gsar 'phel
med kyang sla'i/ /skyes stobs yon tan de rnams ma 'gribs na/ /bla ma'i gzugs brnyan tsam 'di min nges shig /'byung mod da ni mes tshig shing bzhin no/ /byis pa'i dus nas
gos rgyan mchor po gang mthong rung ngas 'di 'dra gyon du mi nyan snyam pa lhan skyes su 'char ba nas dus thams cad du gos dmar ser gang 'os ring gzugs ma kho na gyon/ skra
yang sor gsum las ring ba bzhag pa mi dran/ mi tshos kyang sde pa chos rje zer/ nga rang yang khur bzhes byed/ skabs shig na bo dong rdzong gi tshoms chen gyi ldebs bris
mdzad kyi 'dug pa'i lam 'bras brgyud pa'i rje bla ma rdo rje 'chang gi sku 'dra'i drung du nga rang rab byung gi gzugs maNDal 'bul ba zhig 'dri ru bcug /de'i mkhris tsam
du bu rdzi a skyabs kyang btsun pa lhung bzed thogs pa zhig tu 'dri ba dang / jo nang kun mkhyen chen po'i zhing bkod kyi bsrubs shig na brag phug gcig tu nga rang rab
byung bsam gtan la rtse gcig tu 'dug pa'i rnam

pa can sogs ri mo ba rnams la zhu ba phul nas bris/ zla bo rnams la'ang nga btsun pa byed/ khyed rang tsho yang chos byas pa drag kho na labs pa dran zhing 'dug /lo brgyad
lon pa'i dbyar dpal ldan theg mchog pho brang zhes bya ba'i gtsug lag khang gi logs bris kyi zhal bkod la 'jam pa'i dbyangs mnga' ris bla chen phebs 'dug pas/ rang gzhin
gyi dga' spro dang mos gus byung nas sku mdun du yang yang phyin/ gang srus sogs gang yod kyi phud nas phul/ lha khang der bris pa'i bla ma yi dam chos skyong thams cad kyi
mtshan saM skr-i ta'i skad du bslabs/ gzhan yang 'phral gyi zla bo'i ming / spyad dngos yo byad phal cher rgya skad du shes pas shin tu thugs gtsigs che bar mdzad/ de'i
skabs shig tu rje btsun rdo rje 'chang chen po dpal ldan lcang lo can na bzhugs pa'i drung du phyin pas/ sde pa mgon po pa mgyogs po btsun pa byed rgyu yin/ yang na shes
bya rab 'byams la mkhyen pa'i spyan mnga' ba'i mkhas pa chen po zhig bya/ yang na tshe dang sgrub pa mnyams te phug sgo phye ba dang 'phur thub pa mnyam po zhig byed dgos/
gang byed dam gsung ba na snying la brjod du med pa'i spro dga' bsam gyis mi khyab pa zhig skyes/ bdag gsung ba de gnyis gang byed lags zhus pas/ yang yang bzhad cing
mgo la phyag gis byil byil mang po mdzad cing bzang bzang de bzhin du gyur cig gsung / 'dren pa mchog gi gsung ngag bdud rtsi'i bcud/ /sna dbang padma'i ze'u 'brur lhung
ma thag /ring nas goms pa'i

yid kyi bung ba de/ /lhan skyes spro ba'i bro gar ci yang rtsen/ /khyod kyis byis pa'i dus su gang bsams pa'i/ /khur de phyed tsam khyer na'ang mkhas grub cig /'byung la the
tshom med mod da lta'i bar/ /don med las 'di gang gi skyon yin kwa ye/ /kwa ye sems la sems kyi gros thob dang / /dang po'i dus nas yid la smon pa gang / /gang de don med
gyur na ma legs kyi/ /gyi nar ma 'dug blo skyed mi 'don nam/ /rang lo brgyad lon pa lcags mo yos kyi lo ston zla 'bring po 'bru bcud thams cad phun sum tshogs pa'i dus
bkra shis kyi gtsug lag khang dpal ldan theg pa mchog gi pho brang du mkhan po dus gsum rgyal ba thams cad kyi bdag nyid don gyi slad du mtshan nas smos te kun dga' legs
pa'i zhal snga nas/ gtsug phud 'breg pa'i dge slong gnas brtan mkhas pa nam mkha' gzi brjid/ 'dul ba 'dzin pa nam mkha' don grub sogs dad pa'i dge 'dun lnga'i dbus su rab
tu byung ba'i sdom pa blangs/ ming mkhyen brtse'i dbang phyug bstan pa'i rgyal mtshan dpal bzang po zhes btags/ dga' ston rgya cher bsgrubs te/ shAkya'i sras kyi khongs
su chud pas snying la sim pa ci yang thob par gyur to/ /me dang dug dang sgram chen sbrul gyis 'khrigs pa'i nags na rtse ba bzhin/ /rnam mang skyon brgyas nye bar 'khyud
pa'i khyim gyi dga' ba spangs nas 'dir/ /yid 'phrog ga bur gzegs mas bran pa'i ha ri'i nags klung 'jam po dang mtshungs pa/ /thar pa'i them skas so so thar zhes ming tsam
gyis kyang snying la sim pa ster de bdag

gis thob/ /kwa ye 'di na kham phor dum bur ni/ /thal med chu tsam 'thung bzhin sdug bsngal brgyas/ /rab gtses dbul po'i khyim yang btang dka' na/ /ches mtho'i rgyal srid spong
ba e ma mtshar/ /gzugs dang lang tsho blo gros phun tshogs shing / /'khor dang longs spyod mnga' thang bsam yas kyang / /bzhi mdo'i rtswa bzhin ring du dor nas ni/ /shAkya'i
sras de'i rjes su dad pas zhugs/ /grogs dag gang du btang dka' rgyal po'i khyim gyi 'byor pa phun tshogs mi zad de dang ni/ /mkhur tshos dmar snum nu ma'i khur gyis
dub pa'i mdzes ma gser gyi rna cha g.yo ba dang / /ru dar sprin gyis nam mkha' sgrib byed dpa' bo'i dpung bcas rgyal srid mchil ma ltar spangs nas/ /ngur smrig gos gyon
nyam chung gyi nar rgyu ba 'di ni bdag gi legs tshogs dang po yin/ /de nas rje btsun rdo rje 'chang chen po dpal bo dong e'i bla brang dkar por bzhugs pa'i phyags phyir
bsnyen nas/ gnas kyi slob dpon 'jam pa'i dbyangs mnga' ris bla chen la zhus te bslab sbyangs byed pa'i khungs byas/ der sleb nas ring po ma lon pa na rmi lam du nga rang
gi a ma yin snyam pa'i bud med cig gis stod thung sngo khra zhig bkab/ spos shin tu dri zhim pa brgya khres mang po bcug pa'i sgam zhig dang / thod pa nas smug pos phyur
bur gang ba zhig byin/ tshigs bcad cig 'don gyi 'dug pa yid la ma zin/ rmi lam de zhabs drung du zhus pas bo dong gi lha mo 'di mnyes pa'i mtshan ma yin

nam snyam/ spos de la ltas na tshul khrims gtsang sing ba a tho ba zhig yong ba yin nam gsung / rgya bod kyi klog thams cad zla ba gcig la legs par shes mod/ bla chen sku drin
can des khyod bla ma byed pa la klog phyed tsam gyis mi chog gsungs nas/ dkon mchog brtsegs pa dum pa bcu drug pa tshang ba tshar gcig dang / sngags 'bum par ma rgyal
rtse na bzhugs pa de tshar kha yar 'don du bcug pas deng sang gang klog kyang ngal dub med tsam 'di byung ba lags/ rje btsun birWa pa nas rdo rje 'chang yan gyi sku bstod
rnams dang / mtshan brjod/ bzang spyod/ sgrol ma/ sher snying / ltung bshags/ byams smon sogs nyer mkho'i chos spyod thams cad gsung spor mdzad nas bslabs pas tshegs med
par shes/ yi ge ni bslab pa'i khung byas byang shing la yig 'phreng gcig bris/ de nas ham pa byas bris pa'i rtsal yig ma gtogs/ rgya bod kyi yi ge gang shes 'di gcig kyang
bslabs pa mi bdog /klog kyang dbu med 'di zhor la shes pa yin/ ri mo'ang cha tshang ni mi shes/ gzhan bris sku shob be ba nyan nges 'di yang rang rdol la shes pa lags
shing / snyan ngag sgra don gyi rgyan gang brtsams kyang brtsam stan la ma ltos par bris tshad snyan ngag du yong ba'i gu yangs po 'di rang shes kho na lags/ de'i skabs
shig srod la phyir khams gseng du phyin pas/ kha sang rmi lam du byung ba'i bud med des mda' dar zhig dang / tshe bum zhig khyer gar stabs byed cing slebs byung ba la/ zla
bo

zhig der yongs ma thag de 'ja' yal ba ltar song nas bred zhum me ba zhig byung drung du zhus pas/ lha mo des tshe'i dngos grub cig ster ba yin shas 'dug na'ang cung zad bar
chad du song 'dug pas tshe sgrub cig gyis gsungs nas/ lo tshes pa'i zla ba dang po la grub rgyal lugs kyi tshe dpag med kyi sgo nas a mA ra Ni 'bum phrag bcu bgrangs/ rmi
ltas 'di yin ni gang yang ma byung / dngos su 'od 'khyug pa dang / gzugs 'di yin med pa'i za nge zi nge mang po mthong zhing de la bred snang yod pa de 'dra mang po byung
nas zhus pas/ khro bo'i dbang po mi g.yo ba dkar po'i rjes gnang zhig mdzad nas/ gnyid sad ma thag sngags brgya rtsa re zlos/ nges par bar chad kyis mi tshugs gsung ba
bzhin rjes gnang thob pa nas bar chad de rnams gang yang ma byung / de nas bzung ste mi g.yo ba dkar po/ phyag rdor dkar po/ sna tshogs yum/ ri khrod lo ma can/ 'jam dpal
nag po rnams la nyin re bzhin mngon rtogs bzlas pa brgya rtsa la nyung mtha' byas pa re chag med byed kyi yod na'ang dus phyis gzhan 'dras kha dog khyer song / dgongs re
bzhin bir bstod gong bstod lnga/ mtshan brjod/ sher snying / sgrol ma sgrol gsol dang bcas pa rnams kyang chag med/ lto nam za dus dkon cog rjes dran/ yon yongs sbyong
gi gzungs smon lam dang bcas pa byed dgos kyi yod pa rta nag la phyin pas rang grol du song ba yin no/ /de'i skabs shig mkhan chen thams cad mkhyen pa'i zhal snga nas 'khor
nyung shas dang bcas dbus nas gtsang la phebs/

bdag gi bla ma dam pa'i drung na mjal zhing gsung chos 'dra'ang gsan gyi 'dug pa mthong bas/ sngar ye ma mjal na'ang 'dris 'dris 'thad 'thad 'dra mo zhig gi sems la dga' tshor
dang / bla ma'i dga' ba la bsam pa dung dung ba byung / rje 'dar phyogs la phebs khar bdag yod sar thol gyis byon byung nas gos chen lcags nag kha do pa zhig dang / stong
skud dmar po zhig gnang / 'di la phyag 'phreng thag pa bzhin mdzod/ gos chen 'di la bris sku lta bu mdzad dam gang na'ang mi la ma gnang bar phyag tshags mdzod/ rten
'brel cig yod do gsung zhing zhal mdzum mang po mdzad kyi 'dug pa de dus ni dga' ba la bsam pa tsam las ma byung / da bsams na mgon po che chung 'di rnams thob pa'i rten
'brel bsgrig pa gnang bar 'dug go /rgyal ba'i dgongs pa zab gsal mkha' dbyings la/ /tshur mthong byis pas sbar tshod ci zhig things/ /dus gsum gsal bar mkhyen des bdag lta
bu'ang / /snyan brgyud gdams pa'i snod du'ang rung bar dgongs/ /dam pa'i zhal bzhes rdo yi ri mo bzhin/ /'gyur med bden pas thugs la btags na yang / /rang gis gsol ba
btab pa'ang mi dran pa/ /a ho las nyon dbang gis skyes pas lan/ /bla ma de'i phyags phyi dang / gzhan yang phyogs kyi zhu ba po mang po'i zhor la gsung gi bdud rtsi du ma
zhig thob na'ang rtogs sla ba'i phyir 'og tu phyogs gcig tu 'god par bya'o/ /de nas lo dgu la kha blta ba'i dus

khyod gsang sngags rgya mtsho lta bu'i mthar son pa zhig byed dgos/ de'ang chung dus nas bslabs pa rang khye che ba yin/ thog mar tshe'i rten 'brel yin pas 'di bzhin gyis gsung
/ dpal ldan sa skya pa'i thugs dam/ dgung lo brgya nyi shu bzhugs pa'i grub chen dze tA ris bkral ba'i tshe dpag med lha dgu'i dbang gnang nas/ mkhas pa dpal gyi yi
ge'i steng nas phyag khrid kyang zhib par mdzad de/ thog mar snying po nye snying bzhi 'bum re'i bsnyen pa byas rjes sgrub mchod bdag 'jug dang bcas pa brgya tshar gcig btang
/ de nas dpal kye rdo rje man ngag lugs kyi mngon dkyil sems dpa' chen pos mdzad pa la lung bshad phyag khrid dang bcas pa gnang ste ngag thog nas sgrub mchod bdag 'jug
brgya rtsa brgyad legs par bsgrubs/ de yan chad bo dong bla brang kho nar bsdad/ de'i tshe gnyer pa sba yu ba zer ba zhig bdog pas/ nga dang mo'i phyags phyi khams can
yin bzo nyes bi sa chang chung la rtsi dgos pa'i tshan min zer/ zla bo rnams kyi mchor gdan sogs kyang mi sprod pa'i mgo la 'jigs 'jigs kha re byas byung bas tshig pa zos/
lcags sder mtheb sgor tsam zhig yod pa der gtor chung zhig bcas/ gtor bsngos rdzogs pa ni mi shes/ yab sku mched kyi zla la bsdad pas thar thor 'dra zin pa tsho gyer
ba na ling dang bcas kho'i khang thog la gtor ma 'phangs pa de kho'i chung ma'i mdun du babs pas zla ba ma 'gyangs par gzhan su la'ang med pa'i mkhris rims brgyab shi song
ba nga'i

mthu min nam ste/ bla chen drung phyis su'ang khyod kyis klu bdud 'di la thugs dam re byas na rtags re yong gi 'dug ste ka gsung ba zhig byung / lo bcu la kha ltas tsa na dpal
dus kyi 'khor lo'i sgrub dkyil jo nang phyogs las rnam rgyal gyis mdzad pa la bslab gnyer byas/ zhag bcu bcu na rgyugs re 'bul gyi yod pa la/ thengs shig rtsed mos g.yengs
nas zhag gcig gi rgya 'dzin pa ma byung bar ltag slog byas rgyugs byang bar phul bas/ de skabs ni ma dgongs pa skad mdzad/ khyed shes rab che'i gda' gsung pa las gzhan
mi gsung / zhag 'ga' nas ka li dang spel ba'i gdams pa'i mthar/ sems gzhan yengs pa'i 'don pa dang / /ltag slog mkhas pa'i rgyugs sprod dang / /zin kyang brjed du 'jug
pa gsum/ /dgos med yin pas spang ba gces/ /zhes pa gnang byung bas/ ngo tsha zhing skrag la shin tu 'jigs pa zhig byung nas/ mchi ma mang po shor/ dgos med kyi dran rgyu
chung du song bas 'di gcig pu'i sku drin la'ang khyer thabs mi gda'/ mdor na yongs rdzogs kyi sgrub thabs dpag bsam snye ma bdag 'jug bdud rtsi'i rol mtsho dang bcas pa
mchod brjod nas/ shubhaM gyi bar nag 'byams su zla ba gcig la zin pas dgyes tshor ci yang mdzad/ gsol ja gnang sbyin dang bcas pa'ang stsal/ khyed byas na yong ba zhig gda'
ste gsung ba da lta'i ba ma glang 'di yong ba dgongs pa'i gsung du gda'/ thengs shig gos chen dmar po chung ngu zhig spen rkang bzhi la btags nas bdag gi zhwa mo'i rtse
la phyag la bdar nas btsugs te/ bstan pa'i rgyal mtshan

'dzugs pa yin no/ /bstan pa'i rgyal mtshan tshugs par gyur cig /ces gsungs zhing de la gzigs nas bzhad kyin gda' ba/ nged kyi bla ma 'di gzhan rtsed mo mdzad kyi 'dug pa sus
kyang mthong ba med/ de dus ni kun gyis sku rtsed tsam du go /da bsams dus rje bla ma de'i zhal slob bzang la hrags pa bdog ste/ rgya dang mon gyi dpes da lta dus 'khor
dang gsung ngag rin po che sogs la 'chad nyan byed mkhan bdag gcig pur nges pa 'di dgongs pa'i lung bstan du gda' 'o/ /dngos kun lag mthil gnas pa'i shing tog bzhin/ /sgrib
med gzigs pa'i rnam 'phrul bsam yas pa/ /lan brgyar bstan kyang ji bzhin mi go ba/ /bdag sogs lkog shal spangs pa'i ba lang nyid/ /nyid kyis gsang chen bstan pa'i rgyal
srid dang / /dang po'i sangs rgyas ched du gsal gyis shes/ /shes rab mig bral bdag la gdams pa'i don/ /don bzhin 'grub par bla ma'i thugs rjes bzung / /gzhan yang kun
rig sa lugs dang / 'od zer can lha lnga sogs dkyil chung kha yar bslabs shing kun rig tshar drug cu tsam dang / 'od zer can phyed dang sum brgya tsam song / de dag dbang
lung phyag khrid rags pa ni rje btsun mchog gis stsal la/ rdo rje dril bu 'dzin lugs tshun chod kyi phyag len phra zhing phra ba ni bla chen thugs rje can des mdzad de/ dpyis
phyin par thugs la btags pa lags shing / phyag na rdo rje u tsarYa'i sngags 'bru 'bum las sngags bzhi khri dang bcas pa'i gzhi bsnyen zhig

kyang byas/ lo bcu gnyis lon pa'i dgun mgo'i zla ba'i tshes bcu bzhi la bkra shis kyi gtsug lag khang dpal ldan lcang lo can du mkhan po rje btsun bla ma dam pa de nyid dang
/ grib tshod pa bla chen rin po ches mdzad tshigs snga ma dge tshul gyi sdom pa rnam par dag pa thob/ yun ring po'i bar sngor dkar dang bcas pa'i rang tshugs ngo lkog med
pa'i dge tshul da ma dog che zer ba zhig byas/ de nas zla ba phyi mar rje bla ma grum stod kha'u'i brag rdzong nas rgyal ba'i rgyal tshab grong stod rin po che'i zhal
snga nas kyis spyan drangs pa'i phyag phyir phyin/ yar lam gdong khar nang so rnam pas gzhi len sogs bzabs bzabs mang po mdzad/ khong tsho bka' brgyud pa'i khungs byed kyin
gda' bas/ sdom gsum dang thub pa dgongs gsal gyi phyag rgya pa la dgag pa mdzad pa rnams la brten nas chos skad zir zir gang yang byas mod/ khrom thub rang byung ba med
dam bsam/ de dus ni ngag sgo yangs pa'i thog chod/ de nas gdan sa chen po dpal ldan sa skya'i gtsug lag khang du phebs/ mdun gyi zhing steng zhig nas phyag 'bul mdzad kyi
'dug pa'i dus gnam sa ngo mi shes pa'i zi ding ba zhig ma gtogs gang yang mthong rgyu dang gzhig pa chug rgyu ma byung / bdag chen chos rje khri thog rin po che dang mjal/
brtse skyong yang bzabs ma mdzad/ sgo rum gyi bla ma lha khang / bse 'bag nyid dang bcas pa mjal/ gur gyi sku de zhal ras kyi dpangs mda' gang tsam yod pa'i khro bo
zhi ma khro mthing kha 'od chags pa rgya smin ma la gser shog btab/ shangs kyi rtse sogs la rtsi gogs pa

'ang dum pa yod pa/ zhal 'gram hang nge ba'i steng na spa bas yod tsam byas pa zhig tu mthong / nged kyi zla bo 'dras ni de min pa 'drar mthong ni zer/ rgyal bas rgyal ba'i
bstan pa gnyer du gtad/ /grub pas grub pa'i gtsug lag skyong bar bskos/ /mgon po mgon po'i 'bag tu snang ba de/ /mjal bas mjal ba don dang ldan par byung / /bzhi thog bla
brang gi lha khang gcig kyang mjal/ gzhan gtsug lag khang mtha' dag mjal snying 'dod par byung ste zhag gnyis las ma bzhugs pas long ma byung zhing / rje bla ma gnyis phyogs
der ma byon pa yun rings pas mjal ba dang chos zhu mkhan sogs ches mangs pa'i thugs brel dang / thugs dam gyis g.yengs g.yog drag pa'i khungs 'dra yod pa a ra gog tu
song bas lha khang la zhe 'dod med pa yin nam/ labs kyang do dam ma byas par gzhan ci yang mjal ma thub/ nyi ma gtsang gi phyogs nas sems lhag ma lus pa 'di gcig pu ma
gtogs gzhan ci yang mi bdog /sa skya'i rmongs zhen snying la gcags pa'i mthus/ /sa skya'i lha khang phal cher ma mkhor bas/ /sa skyar phyin nas stong log byas so snyam/ /sa
skya'i phyogs de da dung sems la dran/ /'dod sred can 'gas sred pa zhugs pa yi/ /grogs de ring na gnas kyang snying la 'char/ /de bzhin dpag tshad du mas mtshams chod
kyang / /ma bsgribs yid kyi yul na lam mer gda'/ /de nas drug pa rdo rje 'chang dang dbyer med pa'i rje btsun sa skya pa yab sras rnams kyis rnam par grol ba'i ye shes

brnyes pa'i sa/ stobs 'phrog dbang po 'khor dang bcas pas mngon sum du bsten pa'i ljongs grum stod kha'u'i brag rdzong du phebs/ gzhis bzhugs rnams kyis dar 'phyar ser sbreng
sogs bzabs bzabs ci yang zhig mdzad/ de nub bla ma rje'i phyag phyir 'du khang gong ma der bsdad/ sang nas rje bla ma lam 'bras lha khang du bzhugs/ bdag gis 'bum thang
dang khad nye'i sgrub chen brtson 'grus pa bya ba'i khang chung zhig gi g.yabs su yol ba byas nas bsdad/ rje rin po che gdan sa'i drung gi gzhis len brtse skyong bsam gyis
mi khyab pa lan cig ma yin par thugs la btags/ nged rang gis kyang tshogs su mang ja/ gdan non 'bul 'gyed dang bcas pa bsgrubs/ grub chen rnams kyang nyin re bzhin gnyis
gsum re gdan drangs/ gsol ja tsha bzhes bzabs thag chod re skor ma byas thams cad la zhus/ bdag gi bla ma sku drin can des rgyal tshab dam pas dbu mdzad gzhir bzhugs
kyi dge 'dun dpal ldan sa skya pa'i snyan brgyud kyi zab lam nyams su bzhes bzhin pa lnga bcu tsam dang / bdag sogs phyogs mtha'i grwa pa'ang thogs pa dang bcas pa'i bdun
cu phyin la/ gsung ngag rin po che zla ba gsum gyi bar smin rgyas su sku drin bskyangs/ gsung ngag dang 'brel ba'i dbang byin rlabs phal che ba dang / dpal dus kyi 'khor
lo'i dbang sogs so so'i bzhed pa dang bstun pa'i dbang lung du ma zhig gnang gi 'dug pa phal cher thob/ khyad par brag sgo'i drung du stobs 'phrog dbang po bsnyen dus kyi
rjes gnang zhig

gnang ba'i tshe ye shes phab tshar mtshams la zhabs drung gi dbu thog gi bla bre'i thad nas ba thag cig brkyang ba'i sna la sdom chung ngu zhig babs nas rjes gnang ma grol
gyi ring nged kyi pang na phar rgyug tshur rgyug byed cing bsdad 'dug mod/ rjes su gar song ni ma shes/ rjes gnang zhu grogs la yod pa'i sgrub chen kha re khyod kyis rjes
gnang zhus pas bsnyen rtags byung zer ngo mtshar mtshar ni byed kyi 'dug /de 'dra'i bshad tshod 'dug pa ni ma mthong / yang nged rnams bla brang nas gnas tshang der bskyas
pa'i tshe bla brang pa'i khrol khyi rgya bo zhig gda' ba de nged kyi phyi la sleb byung nas sgo 'gag tu sdod/ bdag gsung chos la phar 'gro dus 'du khang gi 'gag thub skyel/
slar gnas tshang gi gnam sgo'i 'og tu nyal nas sdod/ gsung chos gyes gdong du 'du khang 'gag tu nged bsu ba la sleb yong / nam la nged sdod sa de la skor ba byed kyin
'ba' dir byed pa zhig byung ba bo dong la phyir 'gro dus mdun gyi zam chen bud bud phyi la 'brangs de nas phyi mig lta zhing log song bas sems 'phreng po zhig byung ba
gang yin ni mi shes phan thogs la dgod bro ba zhig byung ngo / /tshur lam gdan sa chen por zhag 'ga' bzhugs rtsis gnang gi 'dug na'ang bo dong nas gdan 'dren ngos drag tsam
byung ba la brten gar gzhung brgyud nas phebs/ de rjes bo dong bla brang dkar por zla ba gsum gyi bar gsung ngag rin po che'i dbang gong ma gsum gyi lam khrid rje btsun
nyid la ji ltar bzhugs pa'i yi ge'i lung byin rlabs sgrub pa lung byin gyi bar

brgyud pa gsum las 'ongs pa'i man ngag thams cad yongs su rdzogs par thob/ grol ston tshogs kyi 'khor lo/ bsags sbyang gi maNDal gyi nas khal lnga bcu lhag pa/ gser zho gsum
gyis gtsos pa'i 'bul ba dpangs gang che dang bcas pa'ang phul/ bdag la rten khebs ma Ni ma hor dus shig /'jam dbyangs kyi gser sku zhig /dar dur kha kha gru yangs pa zhig
rnams gnang / chos 'di'i bdag po re ba yin pas thos bsam dang nyams len la 'bungs/ dpe tsam ltas pas shes pa'i chos ma yin pas bla ma'i gsung sgros la nan tan mdzod/ ster
byin 'di la gnang dpangs shig mi gda' ste go ba zhig yod pa yin gsung ngo / /rgya chen mdo rgyud rgya mtsho bsrubs pa'i bcud/ /rgya bod mkhas grub bye ba'i snying gi
nor/ /rgya chen zab mo'i mthar thugs gsung ngag chos/ /rgya lam rnyed par dka' de bdag gis rnyed/ /bla ma'i gsung ngag dbyangs snyan lha yi rnga / /yid dang rna dbang tshim
la mi ngal ba'ang / /byis pa'i blo yi gam la cher ma zin/ /da dus snying nas dran kyang ci zhig bya/ /yab rje'i zhabs pad bsten dus byis pa'i blo/ /mno bsam cung zad rnyed
tshe bdud dbang song / /rang dbang thob tshe dam pa chos dbyings byon/ /ji ltar bgyis kyang bsod nams bgo skal zhan/ /'on te dad pa'i zhing sa mchog tu gshin/ /'bral
med mos gus dam tshig chu yis brlan/ /yab gcig gsung gi sa bon skyon med thebs/ /nam zhig 'khrul med 'bras bu 'byung ngam snyam/ /de'i dus lam sbas bshad nyams khrid yid
ches par zhus/

gsung ji lta ba'i zin bris kyi dpe chung zhig byas pa chos mdzad legs bshad pa zhes grags pa'i g.yog gi khungs la dpon po'i sems/ sdang sems dgra dang gnod sems bgegs las che
ba zhig bdog pa des bsams bzhin du shog ro'i zla la chur bcug nas gong bu gcig tu byas pa 'dis mtshon/ 'di nyid kyis 'phral dang yun gyi rten 'brel la gnod pa mang po
zhig byas te/ tshe rabs sngon ma zhig nas las ngan gyis 'brel ba'i dngos grub kyi gegs la chas pa zhig tu gor ma chag go /de nas rang lo bcu gsum du slebs pa'i tshe skeg
gi rnam pa byung dogs pas de la dmigs pa'i mtshams shig byas na legs/ zhes yab yum rnams gsung ba la rje btsun mchog la thugs dam brtag pa zhus nas aShta'i gzhi bsnyen zhig
byed snyam pa la/ bka' lung la da lam aShta las gur gyi mgon po'i bsnyen pa byas na legs pa 'dug /de'ang thog mar yi ge bdun pa'i bsnyen pa gyis/ grangs ni rje btsun rin
po che'i gur rgyan du gsung pa'i dgongs pa yin pas 'bru re la 'bum phrag brgyad brgyad de 'bum phrag lnga bcu rtsa drug zlos gsung / dkar shAkya grags kyis mdzad pa'i
khro bcu'i srung 'khor gyi lung dmigs dang bcas pa zhig gnang nas/ rje bla ma bo dong bla brang dkar por sku mtshams la bzhugs/ bdag gis bo dong rdzong gi bya 'dabs bde gsal
rab brtan zer ba'i dgon chung skyid po zhig bdog pa der 'ongs nas zla ba drug gi bar mtshams byas/ bla chen thugs rje can des kyang grogs mdzad de yi ge bdun pa'i grangs
ni ji ltar bshad pa bzhin song / byis pa ham can zhig bdog pas/ zhal mthong yong ngam bsams dung dung byas

te rmi lam bzang ba re tsam las mthong ba'i grabs kyang ma byung ste/ da bsams dus sangs rgyas mthong ba la tha na'ang sa dang po tsam thob dgos pa 'dug pas sngar mthong rgyu
ma byung ba 'os chod/ da dung mthong mthong la thag rgyang chen rgyang pa yod nges su gda' 'o/ /'on kyang 'dre mthong ba kha cig ngas mgon po mthong / lha mo mthong zer
bred bred mang po byas yong gi 'dug pa bden bsam pa ni mi gda'/ bden na ni sngags bgrangs pa las zog che ba ngos byin rlabs myur ba e yin te/ phal cher de dag gis mgon
po mthong na bya rog dang 'ug pa dga' mgur rol bar nges so/ /rgyal ba kun gyi mthu stobs gcig bsdus nas/ /rgyal ba'i bstan srung dbang por skur bzhengs pa/ /rgyal ba khyab
bdag rdo rje nag po che/ /rgyal ba thugs rje can de kho bos bsgrubs/ /rtog btags rang bzo'i rlung gis ma bskyod pa'i/ /snyan brgyud zhal drod ma nyams gdams pa'i sprin/
/byin rlabs chu khur lci ldan 'khrigs pa'i tshe/ /dngos grub char rgyun 'babs las 'os ci yod/ /drag sngags dbyar gyi rnga gsang sgrags pa'i tshe/ /bdud bgegs bya dkar skrag
nas ga shed song / /nus mthu'i rma bya dga' bas gar byed pa/ /'di ko dngos po'i gnas lugs ma yin nam/ /bsnyen pa gegs med du mthar phyin/ yum rgan mo sku drin can des/
skeg las thar ba'i gtang rag gyis gsung / nas khal brgyas gtsos pa'i gnang byin dang tshogs 'khor kyang bzabs po gnang / gtang rag gi gtor sgrub kyang bzabs

bzabs dpe med byas te mtshams grol/ lo bcu bzhi lon pa'i dpyid ka de 'od zer can lha lnga la gtso 'bum 'khor khri bzhi gyur gyi bsnyen pa zhig byas/ lo de'i ston slob dpon
padmas bdud po pra ma ra dza'i sprul pa bod kyi bde skyid 'joms mkhan gcig tu lung bstan pa'i bo dong mkhan po sher rgyam pa dang / gnas gsar ba ma 'cham par bun ne byung
ba'i byus rim du 'od zer can lha lnga'i sgrub mchod byas pa'i tshar nyer lnga song ba'i tshe dung chos kyi chu blug pas bum nang gi ye shes pa gshegs dam tshig pa 'od du
zhu ba'i chus bum pa gang bar gyur zhes brjod ma thag bum chu lud nas chi li li babs shing / kha dang mchu gnyis nas babs pa de 'dra ba'i ngo mtshar byung / gtso bor rje
bla ma'i sku drin dang yab sras rnams rang gi nus pa los yin mod/ kham mchu yang rtseg ste legs/ lha mo 'od zer can 'di la gsol ba btab na mi bslu nges pa'i thugs rje che
la myur ba zhig gda'/ 'grub nges shes pa'i dge sbyor rgyang bsrings nas/ /mi 'grub nges pa'i 'jig rten ban ling gis/ /gal chung chos la byas pas bslus pa las/ /tshul bzhin
bsgrubs kyang slus pa su yis thos/ /ma bsgrubs 'bras bu 'dod pa'i 'dod can tsho/ /cung zad mno bsam slong las sgrub pa mdzod/ /rgyu med 'bras bu 'tshol ba'i 'gyogs skor
gyis/ /yi chad thang la yun ring 'khyams nyen gda'/ /de'i ston de tshe sngon ma'i lan chags 'jal mkhan cig yin pa 'dra/ kho rang blos lings kyis btab

nas bdag gi g.yog byed pa'i blo gros bzang po 'di zla la sleb/ de nas de'i bar la skabs 'gar grogs ngan pa'i mig ltos kyis dgos med la 'ur ba ni thor re ba byas/ gzhan rdzas
dngos po chung chung nas bzung dgon pa khams chen gyis bar tshang ma kho rang la gtad pas/ ma 'phyugs ma rlag gong 'phel gyi 'dzin skyong mthun grub 'ba' zhig byung ba
la brten nas nged rang chos 'chad nyan dang kha ton kho na byas pas chog pa ma gtogs/ gdan re 'ding ba tshun du sleb pa'i ban ling mi dgos/ kho rang gzhis la yod dus sgor
ma nas tsha hrug ge yong ba thams cad kyis mthong ba 'di yin mod/ bcol na phyags ma rgyag pa'ang mi shes la/ /gzhag na bshad ra shug ras lung pa 'geng / /gar btang shes
pa 'tshub pa 'ga' zhig gis/ /sgro skur gshed smod 'ur lugs 'di bsams na/ /btang na gar btang sa der blo mi 'tshag /sgor na gar bzhag gnas su gong 'phel yong / /zhen che blo
shed ldan la 'gyur ldog chung / /khyod rang lan brgyar 'ur kyang a'u tsi/ /lo 'di rje bla ma'i dgung lo re gcig pa'i skeg yin pa dang / sku dog kyang che bar yod 'dug
pa nas sku mtshams kho na la shas cher bzhugs pas gsung chos phran bu ma gtogs 'gangs che ba ni ma thob/ de'i dgun kyang gur gyi yi ge bdun pa 'bru 'bum gcig dang / phyag
na rdo rje utsarYa'i sngags 'bum gcig mtshams dam po byas nas bzlas/ lo bco lnga lon pa'i khyi lo'i dbyar bdag gi yab dang / gcen thu bo de'u ri'i sgar thog tu byon pa'i
sku rim la/ yang 'od zer can gyi bsnyen pa

bsos la sgrub mchod gyis gsungs nas bgyis pas tshar lnga bcu tsam song ba'i tshe rmi lam du 'od zer can gyi sku nam mkha'i khams khengs pa zhig gi phyal gyi nang spang ri khyon
yangs po zhig gi ldebs la rang re'i sgar de khra hrug ge 'dug pa zhig gsal po rmis/ de'i ston btsas ma 'go byed tsam la bdag bsod nams kyi dpal gzhal du med pa zhig
'bar te/ /de'ang mkhas pa'i mkhas pa chos kyi rje nam mkha' dbang phyug pa'i drung dbus nas zhabs gtad byon/ 'bul ba ni srab mo'i sku chos legs po zhig las mi 'dug ste/ bstan
pa la phan pa'i dge bshes chen po bsam gyis mi khyab pa yin pa dang / zhal slob rnying par song bas dgyes bzhin du zhal gyis bzhes/ bdag cag gzhi byes kyis grwa pa bcu
gsum la dpal dus kyi 'khor lo la sogs pa'i bla na med pa'i rgyud thams cad kyi rdzogs rim/ zla lam zhag gis gcod pa sangs rgyas la zhag dus thebs pa'i khrid zab lam sbyor
ba yan lag drug pa'i nyams 'khrid gnang ste/ thog mar rdul tshon gyi dkyil 'khor du bsod nams kyi tshogs kyi slad du byis pa 'jug pa'i dbang bdun gnang ste/ thun mong
dang thun mong ma yin pa'i sngon 'gro zla ba gcig bskyangs/ yig brgya dang maNDal khri tsho bzhi bzhi btang / me tog nas khal nyi shu rtsa lnga lhag pa phul/ de mtshams
rdo rje slob dpon lus kyi dkyil 'khor du tshul khrims dang ye shes kyi tshogs kyi slad du 'jig rten dang 'jig rten las 'das pa'i dbang gong ma gnang ba'i bgegs sprod kyi
skabs

rje bla ma chas zhugs mdzad/ rdo rje'i gar dang bcas srung ma drug cu'i bstod dbyangs kyi bskul mdzad pa na/ sngon chad kyi zhal mdog zla ba shar ba lta bu de ma yin par mthing
shun gyi mdog lta bu la 'od zer mig gis ye mi bzod pa zhig tu thog mar bdag gis mthong / de nas yum dang dpon sa nam mkha'i drung / o lo ming sring / a skyabs/ gnyer
pa tshe 'dzin pa rnams rim bzhin slebs nas/ a tsi 'di 'dra 'dug zer thams cad gcig la gcig gis yus bzhin du smra'i 'dug ste nged mi drug po de'ang bsod nams bsags par gda'/
byin rlabs kyi zi langs pas byis pa mno mi shes yan chad sa 'phag gnam 'phag byas/ gnam sa ngo mi shes pa'i 'gyur ba chen po thams cad la byung / a ho rgyal ba dngos
su byon pa'i tshe/ /tha mal byis pa'i sems la'ang ye shes 'bar/ /drag rol gu gul dpung du mi dgos par/ /bsam med bems po rnams kyang mgul snyam byed/ /gzhan du yun ring lo
zlar bsgoms pa las/ /gang zhig gsung thos tsam yang don che ba/ /yab gcig rdo rje 'chang dbang de yi gsung / /phyin chad thos pa'i skal ba i yod na//bsams shing bla ma'i
zhal bzang snying la dran/ /dran mod dngos su mjal ba'i skal ba med/ /med bzhin 'khrul pa'i 'khor ba 'dir gnas phyin/ /phyin chad khyed 'dra'i mgon dang mjal ba dka'/ /dka'
mod las dkar dbang gis dngos su mjal/ /mjal tsam ma yin gsung gi bdud rtsi thob/ /thob bya'i snying po thugs yid

gcig tu 'dres/ /'dres khyer bla mas ma bslus nga re skyid/ /de nas dben gsum la zhag bdun dang / sor sdud la bdun te mun mtshams zhag bcu bzhi shin tu dam pa mdzad/ nged rang
la khyer kha med kyang bla ma'i byin rlabs dang gdams ngag gi zab gnad kyis nyams myong yang cung zad skyes/ kha phyir bltas kyi zar zir tsho la zhen pa med pa zhig byung
/ nyin mo'i rnal 'byor bsam gtan sogs kyang nyams khrid kho na mdzad de/ zla ba gsum la yan lag drug gi dngos gzhi grol ba mdzad/ sems 'grel skor gsum dang / sbyor drug
gi yi ge rgya bod kyi dam pa mang pos mdzad pa sogs mdor na rje nyid la ji ltar mnga' ba'i lung man ngag thams cad bum pa gang byor gnang / rje bla ma dam pas mdzad pa'i
sbyor drug la zhen pa byas/ mun mtshams kyang zhag gsum re mdzad pa'i khrid du gnang / de thams cad rdzogs pa'i mthar rdo rje slob dpon bdag po dang bdag po chen po'i
dbang bskur te bstan pa'i rgyal srid gtad/ de dag gi skabs su yang tha na lha bshos 'jog tshul dang rdo rje dril bu 'dzin tshul tshun chod la zhib cha'i phyag 'khrid gnang
/ lung mang po gnang ba'i skabs su'ang bdag gcig pu la gzigs shing / yengs pa'am/ gnyid bro'i 'dug na brda tsam mdzad/ chos grol ba dang / tha'i khyer kha la dpa' der bsdad
pa tsam gyis thob na ka ba dang chab ril sogs thams cad kyis thob mod/ de 'dras ci yong khyod la 'di'i bdag po re ba yin

mod/ sems ma 'khrul ba bgyis la nyon/ dka' ba'i gnas su ngas labs pa 'di tsho'ang ma brjed pa gyis gsung pa dang / skabs 'gar nga khyod la re chen po zhig yod de gsung thugs
chad de ba'i gsung yang byon nas mdor na lan cig ma yin par legs pa'i lam la sbyar ba 'di gcig pu'i sku drin la'ang khyer thabs mi gda'/ a ho srid lam dub pa'i mgon med
bdag /bdag nyid chen po khyod kyi sku drin las/ /las bzang zab lam sgom pa'i skal bar ldan/ /ldan grol can du byed pa'i rang dbang thob/ /thob kyang ngan goms dbang du song
ba bdag /bdag nyid chen po khyod 'dra'i drung du yang / /yang dag ma yin sems kyi gya gyu dang / /dang po'i lha yis byin rlabs gnyid rmugs 'thibs/ /'thibs te gtam rgyud
snyan pos sems rab yengs/ /yengs tshe se gol sgra yis gcig tu gcun/ /gcun kyang yar bskyed med pa'i tha shal sems/ /sems can dud 'gro'i khyu ru gtogs la khad/ /gzhan yang
de'i lo dpal sdom pa chen po dang / gsang ba 'dus pa 'jam rdor sa lugs/ mkha' 'gro rgya mtsho sogs zur bka' mang po dang / rdo rje 'phreng ba dang kr-i ya bsres pa'i
dbang la sogs pa dbang mang po/ phyag rdor gos sngon can dang / rdo rje shugs sogs rjes gnang mang po/ brtag gnyis 'grel pa skor gsum sogs lung mang po ste/ mdor na zla ba
bcu'i bar nyin re bzhin bar ma chad par gsung chos kyi sku drin bsam gyis mi khyab pa zhig thob/ sbyor drug

gi thun mong gi sngon 'gro rnams la brjed byang chung ngu zhig kyang byas/ lo bcu drug lon pa'i phag lo yang gtso bor sgom byed pa'i lugs byas/ gur gyi mgon po'i yi ge bdun
pa 'bru 'bum gnyis tsam dang / dgra nag zhang lugs kyi dkyil 'khor rgyas pa'i thog nas hrIHShtrI gtso 'bum 'khor khri bzhi 'gyur gyi gnya' mnan/ dmag zor re ma tI'i bhyo
raka bzhi 'bum gcig bzlas pas/ bsnyen rtags za re zi re dgod bro mo de 'dra kha re byung / lar gnas gsar ba'i mi bo dong du skyo mkhan sngon ma rang bdag yin pa dang / yul
lha lta bur song bas yin nam/ bsnyen pa ma byas gong nas su re 'go zhig gi legs po zhig yod de/ bo dong rdzong 'jig pa'i tshe/ rdo rje 'chang chen pos rdzong bdag la khong
bskos pa'i kha bstabs 'di las ma byung bas/ dga' mod byung dogs med snyam yi chad chen po byung bas gyes/ bdag gis kyang mchod gtor rgyun chad/ bar skabs su tshur btud
pa 'dra ba byung na'ang spang blang ma byas par bzhag /da bsams dus sems can gyi las sangs rgyas kyis kyang bzlog mi thub pas/ bcom ldan 'das nyid bzhugs bzhin du shAkya
rnams kha dag pa dang / sngon chad byas pa gang yin pa ni ma gtogs so/ /zhes mdo rgyud phal cher las gsal bar gsungs 'dug pas 'di rigs la lha dang srung ma la yi chad
dang khag 'dogs byed rgyu rdul tsam med cing le lan 'ded rang 'ded na skye ba sngon ma

bsags pa'i las ngan tsho la 'ded dgos rgyur 'dug na'ang mno bsam drag shos rjes su las/ rtab rtab la lung ma bstan re byas 'gyod kyang rgyugs thebs med pa kho na yong ba 'di
spra chal la spu sud pa'i spre'u'i grogs mched rnams kyi khyad chos su 'dug pa bzhin sngar yang mang po byung mod/ des mi thub da dung yong zer ba'i mo ngag gi tshan du
gda'/ lo de'i mjug la nyang stod bsam sdings nas grub thob kyi 'khor los sgyur ba lce ston paN chen rin po che sde pa nas spyan drangs/ bdag gi bla ma de la gsung chos gsan
pa dang sgo bstun dgyes bzhin du phebs byung / de'ang bla ma 'di pa bod yul gyi sngags 'chang thams cad kyi dbus na nyi zla ltar gsal ba lce thams cad mkhyen pa mdo sde
seng ge zhes bya ba rgyud sde brgya rtsa brgyad la mkhas shing grub pa des 'a zhwa'i pha mes zhu 'brog a mes chen po'i bla ma mdzad/ sku drin bsam gyis mi khyab pas skyabs
pa nas bzung / gdung rabs dgu'i bar bla rabs mchod rabs zam ma chad par byon pa'i bla ma drin chen gyi brgyud pa zhig yin/ rje 'di nyid kyang nges par grub pa'i dbang
phyug rtsod med cig lags pa ltar/ nged rang yon mchod kyi pha chos dpal phyag na rdo rje gtum po chen po lha nyer gcig gi dkyil 'khor chen por dbang bzhi yongs su rdzogs
pa dang / tshe dpag med lcam lugs/ nag po chen po lha chen dpal 'bar gyi rjes gnang thun mong dang thun mong ma yin pa man ngag

gi lung phal che ba dang bcas pa sogs gsung chos khams chen po nyung ngu zhig thob/ lo bcu bdun du sleb pa'i zla ba dang po de'i nang du bde gsal mgon khang du mtshams byas/
lha chen pad gdong ma'i bsnyen pa zhig byas pa yid ches po zhig byung ba yin/ a ho grub pa'i rigs su skyes tsam gyis/ /nag po'i mtshan ma phal cher rdzogs 'gyur na/ /bla
ma'i lung gis legs par mnga' gsol tshe/ /'phrin las kha lo sgyur bar cis mi 'grub/ /dpal ldan 'a zhwa ye shes g.yung drung nas/ /'a zhwa mthu chen mgon po rin chen 'bar/
/zhal mthong gsung thos dgra bgegs chom la phab/ /grub pa'i lag rjes gsal pa kho na yin/ /khyad par pha rgan grub pa'i dbang phyug des/ /lan cig min par zhal gzigs bran
du bkol/ /thugs kyis brtse ba'i bran khol rnams kyis kyang / /lha 'di'i cho 'phrul mthong ba mang du byung / /pha de'i gdung gi thig le las skyes shing / /pha rgod bla mas
yang yang bka' bsgos pas/ /pha nor bu yi spyod pa 'os yin zhes/ /pha mes brgyud pa'i lha 'dis kho bo bskyangs/ /'di la gtam gyi sbyor ba 'ga' yod kyang / /'di na gsal
bar smra ba'i snod ma rnyed/ /'di dang mtshungs pa'i gsang ba'i gtam phal cher/ /'di bzhin nam mkha'i dbyings su phaT cig rgyob/ /da dus 'byung ba'i rigs kyi dpon rnams kyang
/ /khas phyug gang che'i rjes

zlos ma byed par/ /lha 'di bsten la glo snying brang gsum khol/ /grub pa'i rigs brgyud ma bcod snying gi bu/ /bsnyen pa de'i sgang tsam la nged rang gi dgra'i skal ba rgya
'dre khong btsun pa chen po 'jigs su rung ba'i rnam pa can rta la rgyud tsam zhon/ snam sbyar ber thul sogs bzabs sprod/ rma bya'i sgro zhwa gyon pa'i btsun dmag gcer bu
mtshan ma mdung tsam sgrengs pa brgya phrag mang pos bskor te sleb byung ba na nag po chen po'i nga rgyal brtan pos gtso bo de'i ske la ral gri zhig bsnun pas thal bar bun
gyis song / 'khor rnams skad cig la du ba yal ba bzhin gyi gar song cha med la song ba na gnyid sad pas dngos su du chom deng ba zhig tshor/ nang thams cad bseb dris khengs
'dug /'di rgya 'dre'i g.yul las rgyal ba thog ma yin/ bsnyen pa phal cher rdzogs pa na pha rgan grub pa can de'i drin gyis nged rang la lus dang grib ma bzhin 'grogs/
legs nyes phal cher lung ston pa'i lha mo zhig yod pa de'i cho 'phrul yin pa 'dra/ bud med gzhon nu zhig gis nyang stod rgyal khang nas dpon sa'i drung gis skyel du btang
ba yin zer/ smyug ma'i gzeb chen po zhig 'khris su khyer byung ba yam ste sprad pas yong ba med/ nyan mi nyan ni mi shes go rim zhig yod zer/ thog mar me long g.ya' yongs
su dag pa la 'khor lo bris pa zhig gtad nas 'di 'bral med du chongs shig zer/ de nas gras kha bcu gras tsam byas pa'i dpe cha po ti chung nge ba zhig sprad nas 'di skye

bo thams cad la thun mong du sbyin rgyu'i chos yin zer/ yang po ti de tsam legs po zhig sprad nas 'di snod dang ldan nges ma gtogs kun la bshad rgyu ma yin/ rang res sgrub
rgyu yin zer/ de nas yang me long g.ya' yongs su dag pa 'od lam me ba zhig sprad byung nas/ dpe cha de gnyis kyi bdag po byas na 'di dang 'dra ba zhig yong ba 'dug ste zer/
de nas mda' tshad par ma zhig bton byung nas/ 'di phar phyin gyi 'grel pa don gsal yin/ tshang ni bdog ste par gsal po mi 'dug zer/ yang par ma mda' tshad cig bton byung
nas 'di rnam 'grel gyi 'grel pa kun bzang yin/ par gsal po mi 'dug pa'i khar phyed tsam ma tshang ba 'dug pas 'di gnyis kyis ha cang gi phan thogs shig ni mi yong ba 'dra
dgos sam mi dgos zer/ dpe cha de gnyis lag tu blangs pa nas bu mo des shugs ring zhig phyung nas me long de blangs nas ras nag po zhig gis gril nas bdag gi pang du bzhag
/dpe cha rjes ma de gnyis kyi zla bo la 'di yod zer spre'u'i pags pa mnyes pa zhig dang / bul tog 'dra ba la ngo shes rgyu cher med pa'i skya bo le ba bre do tsam zhig
gtad byung ma thag gnyid sad byung / bsam dus tha'i dbang zhig byung ba yin na de dang de 'dra zhig yin pa 'dug ste snyam pa'i go ba zhig byung ngo / /ma las brtse ba'i
lha mchog khyod kyis 'dir/ /ma 'ongs gnas 'di mngon sum bzhin du bstan/ /ma bsgribs go zhing sems la shar mod kyi/ /ma rabs

kho bo gzhan gyi dbang du song / /de'i dbyar a mi lags rnam rgyal dpal bzang po'i nang rten rje btsun chen po grags pa'i gser sku chen po bzhengs pa'i gzungs kyi do dam byas/
sems la mi med kyi lung stong zhig tu phyin nas rdzogs rim sbyor drug 'di dang / skyed rim mkha' spyod ma 'di la chig dril byas/ shi ma thag mkha' spyod du 'gro ba zhig
byed snyam pa thun mong ma yin par byung mod/ zhal ngo tshos mdo phyogs bslab dgos gsung gi gda' ba la zhe med de byas na 'jog tsam e yong snyam bsams bzhin du gshis kha
lod po byas su la'ang cher ma nyan/ dgos med la'ang tho re ba 'ur/ 'ur dgos nges shes pa'ang kha re byung mod/ mi la la kho lang tsho brdo ba'i smyo spyod yin ze ba dang
/ gser sku'i 'tshub yin zer ba sogs sna tshogs lab cing 'dug mod/ sems la mnong med pas su la'ang 'jigs po ma byung / dgongs pas khrol na dang ma khrol na ga shed du gcig
la bud nas 'gro'am snyam pa byung na'ang / pha rgan grub pa can de bla ma yin pas de'i bka' bcag na dge sbyor lam du ma song gi dogs nas bsdad/ ston de rdo rje rnal 'byor
ma'i bsnyen pa bzhi 'bum bcu cha'i sbyin sreg dang bcas pa yid ches pa zhig byas/ de'i mjug tsam nas rkang pa g.yon pa'i nad gzhi 'di langs byung ba la lha rje rnams
kyis bstan pa'i thabs de dag lhur blangs kyang phan rgyu gang yang ma byung / de'i skabs shig rgya gar nub phyogs nA girkoTa'i rgyal po'i sras ma Ni ka nA tha zhes bya ba
'chi med grub

pa'i dzo ki zhig phag lo dpyid ka byon nas dbus la bzhud/ yar lam bdag can 'byon par byas pa de phebs byung ba nas mtshams khongs su mjal/ des gu ru 'tshol ba la bod du lan
gsum yongs/ sngon ma'i dus ma'i rum na byas nas ma mthong / bar ma'i dus byis pa chung ngu zhig skyes pa zhig gis bzung nas 'dug pa rgyang nas mthong ba tsam byung / da
lam 'phrad pa 'di yin gsung / bdag la byams po dang dgyes po yang dag par mdzad/ de nas bzung rgya gar shar nub gung gsum gyi dzo ki su byung yang de dag gi skad phal cher
go /yul mi gsha' ma dang phrad pa lta bu'i dga' tshor 'byung / /ro Ti sogs kyi kha zas dang / bhu Du ba sogs kyi yo byad la zhen pa chen po yod zhing 'dug /kha che'i yi
ge dang / nA ga ra gyob be ba 'di yang rang rdol shes byung bas a tsA ra ltogs 'khyams pa zhig gi skye ba zhig yin pa 'dra bsam pa yong gi 'dug /snying nas sgrub pa don
gnyer bsam sbyor gyis/ zhe med 'ur po'i spyod pa thog gcig byas/ /'di la mi rnams kun gyis smad lags kyang / /rgyal ba sras bcas dbyings nas dgyes sam snyam/ /'chi med grub
pa'i dzo ki sgo nyal byas/ /sngon dus byas pa'i bag chags gsal bar dran/ /gnas sar gu ru ma hA ta pa sI/ /'phags yul skye bo phal cher thal mo sbyor/ /dzo ki de las ayon
padma sku gsum gyi sgrub thabs dang / /a bhi dha nar gsungs pa'i phag mo'i byin

rlabs/ /bhru rlung sogs man ngag mang po zhus/ khong nged la drin yang che/ legs gshad gser thur na bris 'dug pa'i rnying ma'i dgag pa de tsho mthong ba dang / rnying ma'i
sngags rnams dang / rgya skad bod skad kyang cher mi 'grig pa mang / deng sang gi grong sngags 'di rnams kyang ral pa theg tshad re khud pas khyad byas pa ma gtogs bsam sbyor
mi nag pa gzhung ma dang khyad ye mi 'dug pa la brten/ rnying ma 'di gsha' ma zhig min pa 'dra snyams pa'i log rtog chen po yang skyes/ kha 'di rlung langs pa zhig ma
gtogs tshod zin par mi bdog pas skur ba'ang tho re ba 'debs/ bdag gi bla ma sku drin can des/ chos rje pa'i kha 'di me 'bar 'khrug ma ru gda'/ 'di 'dra ye ma gsung / tshig
legs nyes ci 'dra na'ang don zab po yin/ rdo ring rin po che rang gi sku ngo la yang rnying ma pa 'ja' lus la song ba bdun gzigs gda' las ngan ka ma gsog gsung yang yang
skyon/ pha grub pa can de dang khu bo sngags 'chang dbang po des kyang khyod kyis chos 'di'i bro ba ma myong ba yin/ nam gzhug rnying ma kho na byed dgos yong gsung ba
'phral du phebs pa nas de dag gi ngo bsrung phyir kha ma btang tsam las gding gi log lta gra ma nyams par gdog pa'i tshe/ dzo ki 'dis slob dpon padma'i sku rgyal po lugs
lta bas chog mi shes pa slob dpon nyid kyis phyag nas ma yin zer ba zhig khyer gda' bas gu ru rgyal po lugs pe kar gyis bod du sprul pa yin zer ba'i rdzun phugs der rdib/
slob dpon

padma'i sku gsum sgrub thabs zhus pas ratna gling pa'i gter ma dang don la khyad ye mi 'dug pas gter rdzun yin zer ba'i log rtog der khegs/ sngar skur zhus byas pa la 'gyod
pa bsam gyis mi khyab pa byung / da byed re snyam pa'i zhe dam drag po yang skyes/ de'i sdig sbyong la rnying ma bka' gter gyi chos 'chad nyan yod do cog zhus nas spyir
gzhan la rgya cher spel/ khyad par gang rnying ma la sdang ba'i sa phyogs su grub mtha' rkang 'then byed pa'i dam bca' byas/ ngan 'gro'i lam nas bzlog pa 'di khong gi drin
yin/ dpe rul 'ga' yis mi dge'i bshes byas shing / /sngags rul 'ga' yis spyod la sems khrel bas/ /mi rul kho bos las ngan tshabs chen bsags/ /bu rul bdag nyid dmyal ba'i
lam du chas/ /de tshe 'phags pa'i yul nas gangs can 'dir/ byon nas zab mo'i gdams pa stsal ba'i mthus/ /zab mo'i chos la yid ches dad pa thob/ /bsams shing sku drin mi chung
che bar 'khums/ /mgo bo la ya ma'i nad tshabs che bas zhwa gyon du ye mi 'dod/ mgo phyogs yo la skrangs nas tsha dpal mi bzod pa tsam yod/ mgo bo'i pags pa srab mo mang
po ling gis zhus yong ba sogs yang mo zhig yod pa yang 'dis gnang ba'i bhru rlung la nyams len byas pas gzhi med du bud song ba yin no/ lo de'i dbyar zhabs drung bstan
pa'i drung gis gsol ba btab pa'i zhor la pha rdo rje 'chang chen po'i drung du nag po chen po'i srung

'khor thun mong min pa dang bogs 'byin nyams khrid du zhus/ mtshams dam po byas sgom dang bsnyen pa stabs gcig tu byas pas ngo mtshar ba'i ltas kyang kha re byung ste yi ge
bdun pa 'bru 'bum gnyis song / de ma thag zangs gri can gyi gtor ma la bsten pa'i bsnyen pa byas dus rgya 'dre shed ka yin nam rgyal po'i cho 'phrul du ni gda'/ sprel kham
pa che tshad cig dngos su byung ba brdungs pas ming med du song ba zhig kyang byung / thun gtor 'bul mkhan med par gar song ma byung ba'ang lan gnyis tsam byung mod/ byi
ba bzhin gyis khyer ba yin nam gang yin ni mi shes lo de'i btsas chod g.yul dbar la bdag gi bla ma dam pa de kog chung ma bya ba'i chab tshan la phebs kyi gda' ba nas/
bdag gi'ang rkang pa la phan zer phyags phyi byas 'gro ba'i khungs su yod skabs chos mdzad legs bshad pas/ spyir nged la rnam pa kun tu log sgrub rkang 'dren rten 'brel
'phyugs thabs grangs med pa zhig byed bzhin pa'i mu dang / bdag gis sde pa'i nang gzan byis gzhon zhig la skye ba sngar ma'i las lta bu yin nam/ dga' tshor chen bo zhig yong
gi 'dug pa nas byams po byas pa la mi theg pa'i khungs byas/ thabs du ma nas smad cing zhu log phul nas yab yum gcen dang bcas pa'i bka' bkyon yang lan mang du phab/
khyad par bla chen sku drin can de'i drung du skur zhus byed kyi 'dug zer gzhi med kyi zhu log khams chen po zhig phul gda' bas thugs 'ur/

chab tshan la phebs pa'i lam bar gyi sde pa zhal ngo dpon g.yog rdzong zhol pa sogs gshegs skyel dang byin rlabs zhu ba'i khrom dmar smug tu 'khyil ba zhig gi khrod du bdag
gi mtshang nas brus pa'i bka' bkyon drag po yun ring la dos drag pa zhig gnang / gdings na gnod ye med na'ang 'jigs pa dang ngo tsha bas da lta rang sa 'di la dim na dim
na bsam pa ma gtogs/ bla chen drung la log lta dang yi chad cig kyang ma skyes/ de nas chab tshan khar phebs/ gzims gur du bzhugs pa na bla ma rdo rje 'chang de'i drung
du shog gsungs phyin pas/ zhal mdzum mdzad nas drung bla ma pa 'khrungs sa mnga' ris par song ba'i skyon gyis 'di yin gyi brtag dpyad bya long ye med par mi mang de'i gseb
tu sma phab sgyu blug kha g.ya' tsag tsag pa mang po zhig gsungs song ste/ khyod kyis rlog tshan byed pa lta ci smos/ ngas ga le ltas pas bzhin 'gyur ba tsam yang mi 'dug
/a tho yin thugs la btags/ dam tshig dang drin som par gda' bas bzang gsung / bya ba 'di dang 'di 'dra byed par rtsom pa las 'di dang 'di dag lan brgya phrag byas pa'ang
skyon chung ba yin gsung ba sogs bdag gi bag la nyal dang bstun pa'i bslab bya mang po zhig mdzad/ bdag rang yang yus kyis bsnags nas mchi ma mang po shor/ snga phyi'i
byung tshul 'ga' zhig kyang zhus pas/ ngas los go /da byon/ yang khos rin po che'i drung na dug shags byas zhu log 'bul gyi 'dug zer labs na drung bla ma pas rang

re gnyis ka la skyon du yong / mchi ma phyis la byon gsung ba bzhin bla chen rin po che'i drung du phyin/ sngar 'khyud bzhin gyi phyags phyi byas/ bdag gi bla ma drin can 'di
khro ba mnga' la 'dzin pa spangs pa zhig bdog pas myur du thugs 'ur ba de sangs nas bka' lung gnang ba sogs brtse skyong mdzad/ lar da bsam dus 'am bus de'i tshe bla chen
dam pa de'i drung du paN chen ma ti'i chos spyod rab gsal gyi lung zhig ma gtogs dbang dang lta ci gzhan chos kyang ye ma thob mod/ de skabs gang shes pa'i yon tan de
thams cad khong gis bslabs pa dang / lo brgyad nas bcu bdun gyi bar pha ma'i tshab/ blon chen gyi tshab/ g.yog po'i tshab thams cad mdzad nas tha na za lugs tshun chod bslabs
pa'i drin can bla na med pa zhig yin pa la yin par ngo shes par byas nas khong gis nga gsod na'ang 'os yin bsam pa ma gtogs 'di'ang min bsam pa sems la ma shar/ ding
sang 'di na dbang brgya phrag mang po zhus/ chos 'chad tshad la sba tshangs byed/ 'phral gyi lto gos thams cad sbyangs/ 'gro na rta skyon/ sdod na gdan bting / gar phyin
kyang legs legs zhu zhu kho na yong ba sogs bdag gis drin tshad med pa bskyangs pa 'dras khong rang tshos mngon sum du ma 'os pa byas pa la cung zad labs pa na lag na yod
na brdeb/ bla ma pa la rgyal 'gong zhugs bya ba dang / smyo 'dug zer ba sogs gtam mang po lab/ yid chad ye dgos pa med bzhin du yid chad mang po

byed/ gzhi byes phyi nang med du skur pa kho na 'debs pa 'di tsho mthong tsa na nga rang gi de dus kyi bsam sbyor de la skyon ye ma byung ba 'dug go bcad snyam dga' spro dung
dung ba skye'i gda'/ de ltar byas pa'i rten 'brel ma 'phyugs pa yin yong / bla chen dam pa 'di las phyis su chos kyi sku drin bsam gyis mi khyab pa zhig thob pa yin no/
skye bo dman dang dam pa'i khyad par dag /byas pa shes dang mi shes 'dis 'byed ces/ /sngon byon mkhas pas bsgrags pa la dpags na/ /tha chad bdag kyang dam pa yin tshod
'dug /'dug mod khyod kyi yon tan nyin skar mtshungs/ /mtshungs mod skyon gyi rnam grangs bsam las 'das/ /'das kyang dam par rlom pa'i ma rabs khyod/ /khyod la skur 'debs
byed mkhan 'di rang mkho/ /mkho yang mkho ste mang yang mang nges shes/ /shes ldan gzur gnas kun gyis bkur stir byas/ /byas shes dam pa du mas lan brgyar bsngags/ /bsngags
'os mkhas pa'i drung na bdag re mdzes/ mdor na lo 'di yan gtso bor bla ma rdo rje 'chang chen po de nyid zla re zla gnyis ma gtogs skad cig kyang ma bral bar bsten/ bla
chen 'jam pa'i dbyangs nyid lus dang grib ma bzhin du bsten nas ci byas chos su song ba zhig yin la/ bdag gi bla ma 'di nyi ma phyed yan chad thugs dam kho na la bzhugs/
de nas gsung chos gsung pa sogs mdzad/ rgyun

gyi thugs dam mtshan phyed tsam la thun gtor phul tshog pa dang / gtor sgrub sogs kyi tshe grol ba dang / nam langs pa mnyam po byas pa'ang mang po byung / tho rang lhag pa
ni rtag par 'gor/ thun mtshams thams cad du phyag dpe bris zhus kho na ma gtogs zhabs 'chag dang / bzhugs gral dang / bzhugs yong la zhal 'phros dang / ri skor sogs ye mi
mdzad pas bdag kyang gar gnas su rdzog ge sdod/ chos kyi bya ba gang la'ang sems mi dub tsam 'di de dus nas goms pa'i lag rjes su gda' ste mdor na 'di yan chod skyid nges
shes la chos 'phel ba'i skabs so/ /brgya phrag bskal par mtshan yang rnyed dka' ba'i/ /bla ma brten nas theg mchog zab mo'i chos/ /thos dang bsam pas nyin mtshan 'da'
ba 'di/ bgrang pas bsod nams bsags pa'i lag rjes lags/ gzhan yang lo de'i sos ma rgan mo drin chen de'i phyags phyi byas/ nged rang sku mched bzhi char dpon g.yog shin tu
mang ba dang bcas jo nang mjal du byon/ zhag kyang kha cig bzhugs/ rgyal ba'i mchod rten dpal yon can la zhabs skor yang nyin mtshan du ngal ba med pa dang / dgon pa la
bsnyen bkur yang bsam gyis mi khyab pa mdzad/ rten gsum rnams kyang zhib par mjal tshe rten bshad mdzad mkhan gzims dpon sgrub chen pa bya ba des/ rdo nag po la ma Ni dkar
po 'bur dod yod pa zhig bstan nas 'di kun mkhyen chen po'i phyag shan rdor ba'i brdar la ma Ni rang byon du byung ba yin gsung ba la/ dang po ni 'di 'dra

sgam 'di na mi bdog /kun mkhyen chen po sdor dkar ba de la phyag shan yong ba dgod bro zhus pas skyengs nas mun ne bzhugs 'dug /de'i tshe gdan sa la chos rje nam bzang pa yod
pa khong gis gzhi len bzabs shoms mang po byas/ khong 'di pa 'jig rten rgod yang rgod la gtso bor yang 'don/ dgra sbud pas 'dul mkhan du gda' bas ston shoms de tsho bza'
chen po gda'/ bab thob tu song na khong nged kyi bla ma dam pa de'i gdan sa dngos yin pas phyag 'bul chos zhu ba sogs byed dgos rgyu yin na'ang phyis su nye gnas ngan
pa zhig gi dbang du song / bdag gi bla ma de'i thugs mang po dkrugs/ skyid sbug la tsha len byed pa sogs dgos med mang po zhig byas yod pas tshig pa log sbam me bzhag pa
yin no/ /bzhugs gral der khong dpon slob tshos re mos su chos skad kyi khungs 'dra byed kyi 'dug pa na/ ngas rnying ma ba rnams la dam tshig sa ma ya 'bum sde bya ba yod
zer/ rang re gsar ma ba'i dam tshig rtsa ltung bcu bzhi po 'di ga yin/ da srung mkhan ye mi gda' bas grangs ka mang nyung gang yod kyang khyad cig mi gda' byas pas/ khong
la 'phog thengs shig sbob be bzhugs dgos pa'ang byung / khams pa dkon cog rin chen zer ba'i sgrub pa po bdag gi bla ma las zab lam thob nas rtse gcig tu bsgoms pas mngon
shes thogs med du mnga' bar grags pa zhig yod pa des/ nged cag chog yin nyog yin zer ba'i lung bstan kha re byas/ sgrub chen ma byings kyi'ang mos gus dag snang nyams 'ur
sogs mang po mdzad/ nga rang yang

bsams tsa na 'di yin med pa la snang yul lam lam mang po byas pa zhig ni byung / nged der sdod ring sku 'bum chen mo'i dril bu rlung pos nam bskyod dus/ oM AHhU~M hoHzer ba
'dra mo'i gsum brdungs kho nar nges par byung ba ni de dus kyi mi phal cher la rgyus yod pa de yin mod/ jo nang dam pa'i gnas de bdag gis mthong / /mthong ba'i mod la dad
gus spu long g.yo/ /g.yo med sems la dga' bde'i ting 'dzin skyes/ /skyes chen gong ma'i byin rlabs yin nam bsam/ /bsam gtan gyis myos sgrub chen pho mo'i tshogs/ /tshogs
gsum lam la brtson pa de kun yang / /yang srid spong la the tshom mi 'dug snyam/ /yid ches dad dang spro ba lhag par 'phel/ /la las dam pa yin zhes lung bstan byed/ /la
las spyi bos btud nas gsol ba gdab/ /la las 'khral 'chong lding zhing gar stabs sgyur/ /la las ngu zhing 'chang nas kho bo bzung / /phal cher grub pa'i gnas 'dir bdag gis
sngon/ /dal 'byor don yod las 'ga' byas sam snyam/ /da dung ljongs 'dir tshe dang sgrub pa'i rgyun/ /snyom rgyu byung na bsam pa'i re smon byung / /de nas lo de'i mjug
nas snang tshul 'di 'dra zhig shar te/ bdag chen chos ky-i rje khri thog rin po che dang / bdag gi thu bo lugs gnyis la mkhyen pa'i spyan rnam par gsal ba'i sa skyong chos
kyi rgyal po'i drung gnyis bka' gros mdzad/ mgyogs pa'i bskul ma cung zad gzims byang slob dpon sngon po zhes pa'i rtog ge ba rgan po zhig yod pa des ri sgul mtsho bskyod
'dra mo byas/ rta nag po'i

mnga' ris pa tshang gi mi sna/ zha lu pa rab rgyas zhu ba'i ham pa dang blo shed mtshungs pa med la chos kyi skal bas 'phongs pa zhig 'dug pa de rdzong du yang yang yongs nas
zhu'i 'dug pas kyang rkyen byas te/ mtshan nyid bslab gnyer byed dgos pa'i zhal ta lan cig min par byon byung ba/ spyir nged la chos 'di'i las 'phro med nges shig yin
gda' bas/ pha yod tsa na bu'i dpes nga rang lo bcu gcig bcu gnyis kyi dus dang po'i gnas gsar chos mdzad pa de'i skad cha thos pas gang gi sgo nas mi mnyam rgyu med/ ngas
kyang de las lhag pa zhig byas la skad ston pa tsam gyis phyir rgol tsho 'gyel yong ba zhig byed bsam pa'ang byung / bgro gleng mdzad mkhan 'dra mthong tsa na'ang dga' mo
zhig yong gi 'dug pas mtshan nyid cig bslab dgos snyam/ sdom gsum/ rigs gter/ mdo sde rgyan/ mngon rtogs rgyan/ tshad ma rnam 'grel gyi gzhung rnams sbam 'dzin byas yongs
su rdzogs par bzung yod pa la/ de dus ni sngags smyon bgrangs pa'i byin rlabs can cig dgos rgyu yin/ chos rje chen po yang thugs gnyer gyis g.yengs thugs dam ma mdzad
pas sku tshe bar chad du song ba yin/ sngags sgrongs gsung mkhan kho na byung / phyis su sbyor drug zhus pas da sgom zhig byed dgos pa 'dug bsam pa zhe thag pa nas skyes/
sngar bshad pa ltar rmi lam la brtags na'ang shes shing phan thogs pa zh-ig ye mi yong bar go /mtshan nyid pa'i bla ma slob dpon 'ga' zhig

gi rnam thar 'dra mthong thos byung bas kyang hu hu de tsho na yang stong pa ka 'dug /stabs nyes na dge 'dun gyi dbyen khams po che mi gsog pa'i nges pa mi 'dug pas/ da rang
mkhas pa i yong mi shes pa'i ban ling las grub pa yong nges shes pa'i thugs dam zhig dga' ba 'dra snyam blo thag chod song ba nas zhu khrol dum pa go le zhus te/ spyir
yang sde pa dpon po'i rigs 'di la ma zhus par byas na gnang chen gang byas tshabs su 'gro/ zhus na sbeg btang bas e yong zhus kyang mi yong gsung ba de srol du gda' ba dang
/ khyad par nged cag byis par song bas bslab gnyer 'di mthar thon zhig mi yong ba 'dra tshul sogs zhus pas ni/ 'brug dang 'brug ris su song nas bslab gnyer ma nus pa'i
snyad 'dogs yin dgongs pa las mi gda'/ bdag gi rogs byed pa'i dbang yod ni su'ang med pa la brten de las 'os ma byung / de phyin grwa sa gang du phyin kyang yags po kho
na ma gtogs lod po su la'ang mi 'dug mod/ 'on kyang rta nag na bdag chen 'jam pa'i dbyangs ngag gi dbang phyug bzhugs kyi 'dug pas gtso bor de kho na la bsams/ rta nag der
gsang sngags kyi 'chad nyan byed kyi yod 'phros thos pas zhor la sngags chos 'dra thob pa srid snyam nas cis kyang byed dgos na rta nag la 'gro zhus pa bdag chen gyi bka'
bkod yin gda' bas de gcig pu dgongs pa mthun nas ma zhus kyang thag chod tshar gda'/ tha mal rgan po 'bum phrag 'dus pa las/ /sngags rig byis pa chung

ngu khyad par che/ /rgyu skar lus stobs rdzogs pa mtha' yas pa/ /zla dbang tshes ma thag pas zil gyis gnon/ /'on kyang sprang po'i glu la nyan mkhan med/ /med bzhin ban ling
byas pas a thang chad/ /chad rgyu gang yod chad pa'i bdag sems de/ /de ltar yid mug ngang nas gzhan dbang song / /zla ba bcu gcig pa'i nang du bdag gis phag tu thab chas
kyi bshas mang po bsam gyis mi khyab pa byas/ mnga' zhabs la 'u lag mang po bskul ba rnams la nas sogs cha rkyen bkal/ bdag dpon slob btsun pa'i khungs slob gnyer ba sum
cu tsam dang / nged rnams skyel mkhan gzims dpon sangs rgyas zhes dbus gtsang na grags thon pa'i yags po zhig yod pa des gtsos drung 'khor mchor la rags pa'i rta pa rkang
thang mang chen mang ba dang bcas sde srid chen po dbyar mthong la 'byon pa 'dra mo zhig byas nas phyin/ de nub mkha' rur bsdad/ rmi lam dga' mo zhig ma byung / tshig
pa za se ba zhig la langs nas phyin rnga mo 'phrang gi de na mar/ sra brtan brag la yid kyis bris pa'i sgo/ /sgo de'i nang na chu gter chen po'i ljongs/ /ljongs der de dang
de 'dra 'dug pa mthong / /mthong mod tshe 'dir skal ba de las med/ /de nas chu 'gram zhig na mar skyo chod de yi mug long nge / 'a'i 'a'i bsam pa zhig gi ngang la yongs/
/nyi ma'ang ze re re bzhud 'gro'i 'dug /rlung po drag po zhig gis rgyab nas 'ded pa 'dra ba byas/ thams cad kyang mgo phur gyin bzabs

sprod tsho thal ba tshub be byas/ rta mgyogs po gtong gin 'dug pa na bdag rta thog tu sdug gnyid rib be ba zhig byung ba'i tshe/ dbang sngon mdog mtshungs bong bu'i sras chibs
shing / dbang sngon ltar gsal phying pa'i na bza' can/ /dbang sngon lhun po nyi mas 'khyud pa'i gzi/ /dbang sngon la sogs nor bu'i rgyan cha can/ /grangs med rkang thang
phub mdung 'dzin pas bskor/ /rtsol med shugs kyis bgrod pa'i gom stabs can/ /thogs med dbyings nas khyod la skyob tu yong / /snying med po khyod 'jigs par ma byed kye/
/pha rgan grub pa can des nga yi bu/ /bdud kyis khyer na mi rung myur rgyug ces/ /bskul nas 'ongs kyi sems la gzengs bstod la/ /bla ma sgoms la gsol ba thob cig gsung /
/las kyi rlung gis ded nas yongs pa'i tshe/ /dam nyams grib kyis nyams rtog mgo bo phur/ /gyag khyer thal tshub kha cig 'byung nges zhes/ /brda ston 'di ltar byas la gor
ma chag /de nub rta nag ri khud du bsdad/ /gzhi len dang 'bul ba byed mkhan 'ga' re 'dug pa gar song ma shes/ der yang rmi lam ngan po zhig byung / sang thub bstan rnam
rgyal du sleb/ bdag chen 'jam pa'i dbyangs kyis sku drin la khyer ba med pas skyong ba'i 'go tshugs/ /tshogs der mang ja/ spyi 'gyed/ rin po che'i drung du 'bul ba bsam gyis
mi khyab pa phul/ nged rnams grwa pa yar ma rgan mar ma gzhon sum cu nas bcu drug gi bar gzhon hrags kyang bdog pa dang / gnas

gsar ba stobs ches pas phugs phan thogs yong snyam/ lha 'dam klu 'dam byed kyi 'dug na'ang phyogs su lhung na bstan pa la gnod nges su 'dug pas spyi lding ba byas mod/ gsar
'grogs dang phugs khugs la re yin yod/ khams mnga' ris khang tshan so so ja 'dren 'bul ba khas phyug legs legs mo ji snyed cig byas/ sang de nas bsdus chen pa'i khrod du
zhugs/ skyor mgo yang ngas byas dgun chos dang po de shin tu 'phel ba zhig byung / de nas ring po ma lon pa na sde 'khrug cig byung ste/ rgyu ni slob dpon padmas/ bdud sprul
gnyis kyis bstan pa de: ming med nyid du byed par 'gyur: ces lung bstan pa'i slob dpon bkras brtan pa dang 'khur nag pa bya bas khams mnga' ris kyi 'du long khams chen
zhig gi rgyun tshugs pa star chags song ba de las byung / rkyen ni btsun gzhon skyes gzugs pa kha cig gis byas te/ nyin gcig ba zings rta zings la 'khrugs/ nged snga chos
zhu mi rnams dmag gseb la mi thar ba tsam yang byung ste/ de nyin 'khrug yun ring po rang ma byung / yang bskyar nas sde 'khrugs langs/ nyi ma rtse shar tsam la 'dzings/
dka' bcu rab 'byams su mtshan gsol ba mang po dang slob dpon tshos khog tu zhugs/ zhen pho rus su brtags pa'i bdud zhugs pa'i shar shar mang pos srog 'bul ba byas/ nyi
ma phyed yol tsam gyi bar 'khrugs/ chos rar rab byung gcig thang ro la btang /

gzhan kha re'ang bsad grag /brang khang so so la 'tshang drag byas skad cha shod thebs med pa mang po zhig byed kyi gda'a'o/ /sde 'khrugs mi bsad rta sgyel zhe sdang dang /
/btsun gzhon grogs su bsten pa'i 'dod chags dang / /nga mkhas nga che nga rgyal 'gying 'gros 'di/ /gti mug mun ne 'thibs pas lan nam snyam/ /mi tshe gzhung lugs sbyangs
pa'i lag rjes la/ /che 'dod grags 'dod phan tshun skor sdebs kyis/ /dge 'dun dbyen byas thar med dmyal bar mchong / /las stabs 'di 'dra bsams shing snying rlung ldang / /bdag
chen 'jam pa'i dbyangs thugs 'ur/ /phyag rdzas rnams chibs drel mdzad rdzong bda' grub/ /chibs sga tshun sgron grub 'dug pa la/ nged 'khor bcas dang skyang 'dur ba sogs
spyi lding ba'i khungs kha cig yod pas zhu ba byas kyang chibs drel ni sgor ma thub/ zhabs drung nyid du'u thug mang po zhus pas thugs lhod tsam gnang / dmag rnams spe'u
zhig la 'tshang zhing 'dug nas/ bdag gis 'di pa la gande zhig gnang ba zhu zhus nas dzam dzam mdzad pas gyes tsam byung / de nub bdag snang tshul de dag mthong bas stod
'tshangs khams chen po zhig 'chi ba la thug pa zhig byung skabs bdag gi bla ma de yid la dran pa tsam gyis nad de las grol mod/ de nas bzung yun ring po'i bar nad de 'phral
du langs nas zhe sun la nyen che ba zhig byung / bdag chen rin po che'i gsung gis bdag la do dam gyis gsungs ltar gang shes kyis lab lob byas pas chings 'dra

mo zhig 'grig skabs/ zhabs drung rin po che byang stag lung pas gdan 'dren byung ba nas dbus la byon/ bdag la dbu zhwa zhig gnang / nged tsho ma slebs bar yar byon/ re zhig
ya tshor thugs gnyer gzhug skyong mdzad pa ma gtogs/ blos btang na le mi yod bas 'bad pa mdzod gsung ba sogs bslab bya mang du mdzad/ spyan chab phyungs nas thegs/ bla ma
de'i phyags phyir phyin na bsams pa kang kang byung zhing / phyin na mnyes pa'i gsung mang po byon te/ bo dong nas grol cha ma byung ba nas bdag tsho sems 'phreng po zhig
la yar log /bo dong bon gnas zhes bya ba na dgon chung sdod mkhan tsam med pa'i bla brang 'du khang spyil chung sogs shoms la sdod spro ba zhig yod pa der ming thub bstan
chos 'khor gling du btags nas bsdad/ mnga' zhabs kyi drag pa 'dras thug tshul yang phul/ rgyun pa'i thug tshul dang dus ja sogs sde pa nas gnang / ma rgan mo des grwa
pa rnams la phogs kha re'ang gnang / bdag gis cher mi shes kyang gra ma 'thor na legs pa 'dra snyam 'chad nyan gyi khungs byas/ spyi chos la bka' gdams gzhung drug dang
/ rigs gter rang 'grel sogs lung mang po byas/ bsdus ra che chung thams cad ngas btang / slob dpon gnas chung pa bya ba bgro gleng bde la pra chal ba zhig bdog pa des so
so la phar tshad kyi thal 'phreng spyi don sogs btang / 'phral gyi sgrigs rnam gzhag thub bstan pa sor bzhag byas bsdad pa'i

tshe/ sa de grub thob 'dar phyar gyis bon po phung bar byas sa yin pas bon po'-i mchod rten dang sgrub khang mang po yod/ bon skyong ma bya ba'i gzhi bdag bdud mo shin tu thu
ba zhig yod pas der dpe mtshams byas tshad tshe yong gi med zer bred bred mo byed/ 'tshub kyang shin tu 'tshub pas nam la 'bod pa sogs dngos su'ang cho 'phrul thor bu
yong gi 'dug pa nas gzhan du spos pas dga' ru mi 'gro btul dgos snyam/ grwa pa thams cad la gcod gdan thog gcig ma'i khrid phog /nga rang gis kyang dmigs pa drag po mang
du btang / bon skyong ma'i spyan rten yin zer ba'i na thog chung ngu zhig yod par mtshan mo phyin zhing gcod byas pas zhag lnga tsam nas je 'jigs je 'jigs la song nas mi
tshugs pa tsam byung / chu kha na mar tshom tshom brad pa'i ngu choms kyi zer len thos pas snying don 'gro ba 'dra ba yong ba'ang byung / nub cig dngos su rkang pa nas brud
byung ba la gces 'dzin gtong ba'i khungs byas bzhag pas brgyal ba skad byung ba yin nam re zhig dran rgyu ma byung / cho chad nas rkang pa 'khyags nas dran pa rnyed byung
ba zhing shas gsum tsam zhig brud nas chu khar slab 'dug pa rkang pa chur song bar 'dug /de gar bsdad nas dge sbyor byas pas blo bde 'bol gyis song / tshar tshad kyang
yid ches pa 'grig /'tshub dang cho 'phrul thams cad rgyun chad pa zhig byung / rang sems bdud du langs pa ma gtogs pa/ /phyi rol bdud du grub ba ci yang med/ /dam chos

bdud kyi gcod yul bsgoms pa'i tshe/ /phyi nang bdud kyi dpung de dbyings su yal/ /bdag 'dzin a 'thas zhes pa'i phung po 'di/ /bdag gzhan 'gro ba'i glud du byin pa'i tshe/ /bdag
dang gzhan du 'dzin pa ma grub pas/ /bdag med 'di la 'khyer mkhan ngas ma rnyed/ /der bla chen thugs rje can spyan drangs/ chos chung brgya rtsa sogs dam pa'i chos bsam
gyis mi khyab pa'i sku drin thob ste/ mdor na glang lo zla ba gsum pa nas dgu pa'i bar bon gnas dang bla brang dkar por chos gzhi bteg nas bslab gnyer 'phel zhing thams
cad la blo bskyed yang chen po byung / lo de'i dbyar mkhan chen thams cad mkhyen pa'i zhabs las gsung gi bdud rtsi thob pa yin na'ang 'di'i tshul rgyas par 'og tu 'byung
ngo / de nas thub bstan du 'dug pa'i nub cig nyang stod rgyal khang de rmi lam du gsal po byung / skor dgos pa'i ltas 'dra'ang 'dug pa dang / bdag gi bla ma de'i gsung
gis ngas bod na yod pa'i sbyor drug thams cad thob pa zhig bya snyam pa la paN chen nags rin lugs de ma thob/ da ngas zhu mi thub khyod kyis thob na de gas chog pas 'brug
pa la zhus shog gsung ba nas de thams cad sgo bstun ston btsas ma ma tshar tsam la nyang bar rtsis kyi lha khang bskor ba la phyin/ rim gyis gnas der sleb/ a jo brtan pa'i
drung gis nu bo dang byis pa yin snyam pa'i bsnyas pa gtan nas ma mdzad/ dpe med kyi bla chen khams po che phyogs nas byon pa zhig yin pa tsam gyis mthong dang bsnyen

bkur dus khyad par ba dang nar ma thams cad du de las skyid pa byed ma myong ba 'dra ba sku drin bskyangs/ lha khang rnams su'ang dkar me snyan dar stobs cher phul/ smon lam
btab/ khyad par rgya phubs shar na mgon po 'bur dod shin tu ngo 'tshar ba zhig bzhugs pa'i drung du tshogs gtor rgyas pa phul ba'i dus snga rting du sku de la mtho tshad
zhus pas je che je che la song ba thams cad kyis mthun grub pa'i ngo mtshar yang byung / bka' brgyud bstan pa'i bdag po khyab bdag 'brug pa gcung smyon me tog la phebs
pa dang mjal/ gtum po ras chung lugs kyi rdul tshon gyi dkyil 'khor du dbang bzhi rdzogs pa dang / phag mo khams gsum ma'i byin rlabs lung dang bcas pa/ paN chen lugs kyi
sbyor drug rgyal dbang rje'i gsung la jo bzang bde legs pas zin bris mdzad pa rnams thob/ zhang dbon thugs yid gcig tu 'dres pa lta bu'i dgyes tshor brtse skyong mang po
mdzad/ grub thob kyi 'khor lo sgyur ba lce ston rin po che spyan drangs nas pha chos gtum chen dang / 'khor lo chen po'i rgya bod kyi yi ge rab tu mang po'i lung zhus/ grwa
pa rnams kyis spyi bsod grol/ dgun chos 'dzugs ran zer 'bod mi byung ba nas log 'gro bar brtsams pas/ lha mo de 'phreng ba'i rnam pas zhon rta sde pa'i chibs pa drag
shos gser bya zer ba zhig yod pa'ang glo bur du 'chi ba la thug /gzhan yang 'tshub kha re byung nas mchod gtor rgya cher phul/ dpe cha drag pa zhig gte ba'i tshul du mgon
khang du bzhag /lo phyi ma la'ang yong ba'i

khas len byas pas snang ba rang sems kyi rten 'brel gyis phan par byung / pha gir sdod pa'i ring lha mo'i gtor khang du mtshams dam po byas mgon po'i bsnyen pa kha gso dang
/ lha mo'i gzhi bsnyen cig byas pa yid ches par byung / mdos bskang rgyas pa tshar gcig kyang phul/ nye bar brten na slu med lha 'di yis/ /nye bar bskul nas grub pa'i bsti
gnas su/ /nye bar sleb tshe chos ldan rgyal po des/ /nye bar mchod cing bkur sti phud dud mdzad/ /grub pa'i slob dpon padmas byin rlabs shing / /grub brnyes la zhwa'i
gdung gis brten pa'i gzhi/ /grub pa'i gnas 'dir bde skyid dpal 'byor dang / /grub dbang gnyis las gdams pa'i dpal 'byor thob/ /ya mtshan 'bur du dod pa'i bris sku'i drung
/ /dge mtshan gong 'phel yong ba'i ngo mtshar mthong / /dus mtshan lha mo gnas pa'i pho brang du/ /rtags mtshan gzhung dang mthun pa'i bsnyen pa byas/ /de nas bo dong du
phyir 'ongs/ der yang ser sbreng gzhi len sogs bkur sti phud dud phun sum tshogs par gnang / bdag gi bla ma dam pa de las thugs rje chen po'i dmar khrid sbyor rtsa ma'i
khrid dang / skye med do pa'i lugs kyi gcod khrid cig zhus/ slar bo dong bla brang dkar por phyin dgun chos cho 'phrul gyi smon lam sogs kyang srol ji lta bar byas/ bdag
gi bsam pa la nga rang gis chos 'di shes pa zhig dang phan thogs pa rang yong ba mi 'dug na'ang / 'di 'dra byas nas grwa pa 'di tsho'i gseb tu yon

tan can bstan pa la phan pa 'dra'ang e yong / tha na'ang re zhig chos mgo thon 'gro ba 'dug snyam dad dos byas/ sde pa la zhus nas bdag chen rin po che byang stag lung na bzhugs
pa'i drung du gdan 'dren pa'i bang chen yang yang btang / lo bcu dgu lon pa'i stag lo zla ba gsum pa nas zug 'di yin med pa la dran med du yun ring po brgyal 'gro ba
de 'dra nyin re la'ang lan kha re byas pa zhig byung ba nas bo dong rdzong du shog gsung nas der phyin sman pa rnams la ni byed rgyu 'di yin zhig ye mi 'dug /bying ba chen
po'i 'phreng yin pa 'dra gsungs/ gegs sel 'dra gnang byung na'ang phan rgyu cher ma byung ba'i khar je lod la brgyal ba de sad yong khar stod 'tshangs 'dra ba'i zug chen
po bzod glags med pa yong ba la de kha'i ngang nas brgyal 'gro ba nyin re'ang lan bco lnga nyi shu tsam yong gi 'dug /brgyal ba'i tshe zla bo rnams kyis rol mo byas rna
ba'i rtsar ting shags brdungs pa dang re zhig nas dran pa rnyed yong ba de 'dra zhig gis zla ba drug mnar ba'i mthar nub cig chu me la th-im pa'i rtags kyang byung / drung
chen ser po bas rtsa ltas nas cang mi gsung bar bdag la gzigs te shugs ring zhig bton spyan chab phyungs nas thegs song mtshams/ bdag gi bla ma de gdan drangs phebs
nas mgo la phyag bzhag nas 'am bu la gzigs la thugs lhod de bzhugs shig gsungs cung zad thugs dam la bzhugs nas da rtsa zhig gzigs dang gsung ba la rtsa dang dbugs gnyis
char sor chud nas shi tshar tshar ba la bla ma dam pa'i thugs

rjes bsos pa ma gtogs thengs shig gi bar la yab yum drin can de dag gis dbu mdzad pa'i ming sring gnyen bshes thams cad thugs khral la gtad/ sha sdug 'bu sdug mnar yun ring
ba'i thag chod pa zhig byung na'ang de'i sang de nas je bde la song nas sing nge drag /de'i bar la sdig pa dag pa yin nam phan gnod byed pa'i lha 'dre thams cad thogs med
du mthong gi 'dug /nad yun de tsam gyi bar la bdag gi nu bo nor bzang drung des nyin mi dal mtshan mi gnyid skyo dub ngal ba cung zad kyang med par nad g.yog mdzad pas
drin che bar bdog /las ngan tshabs cher bsags pa'i rgyu byas shing / /rkyen ngan dam nyams khor yug bsten pa'i mthus/ /nad ngan de yis mnar yun de tsam byas/ /zungs ngan
'chi bdag kha ru yud kyis chas/ /mkhyen ldan sman pa'i mdzad dgos thams cad zad/ /brtse ldan gnyen gyi tshogs rnams thugs khral kyang / /tshad ldan bla ma'i byin rlabs gcig
pu yis/ /skal ldan kho bo ma shi tshe thar byung / /yun ring de la nyi na mtshan khyad med par/ /brtse bas bskyangs pa'i drin can gcung po khyod/ /bsod nams 'di yis bdud
btul chos 'khor bskor/ /nyon mongs nad chen gso bar gyur ces smon/ /de nas bla brang dkar por 'dag sbyar byas/ oM gsum ma bzhi 'bum zhig dang gur gyi yi ge bdun pa 'bru
'bum zhig kyang bzlas/ khams bde zhing dge sbyor kyang 'phel bar byung / de grol nas slar nyang stod la phyin/

dpal lha mo'i gtor khang du mtshams bsdams lha mo'i sgrub bsnyen zhig dang / tshe sgrub kyi bsnyen pa rtags thon pa zhig byas/ rin chen sgang gi rdzong 'debs pa'i sa chog gis
gsung / de la dmigs nas gur gyi bsnyen pa kha gso zhig byas pa 'di yan la yi ge bdun pa 'bum phrag brgya dang nyi shu tsam song gda'/ der nyang stod rgyal khang chos sde'i
mkhan po gyis gsungs nas byas/ sgrub mchod dga' mo zhig 'dug pa de'i mkhan po'i dkyil 'khor kye rdor yin zer man ngag lugs kyi rdul tshon du sgrub mchod rgyas par byas/
klang sder gyi mar khal du ma byung ba thams cad rgya phub shar nub tu mar mer phul/ cho 'phrul dang thug byung bas mtshan mo yun ring po bskor ba dang smon lam zhe dag
pa nas byas/ nya'i nyin skya ser shin tu mang po zhig la dbu ma lugs kyi sems bskyed rgyas pa zhig bsgrubs/ slar lha mo'i gtor khang du mtshams byas nas bde mchog lU hi
pa'i bsnyen pa zhig byas/ de phyogs kyi brel ba phal cher chod nas yos lo la bo dong duu sleb/ der bdag gi bla ma de'i zhal nas da lo bsnyen rdzogs zhig byas pa drag /bdag
chen rin po che spyan drangs nas mkhan po zhus/ ngas las slob byed gsung ba la bslab gnyer 'di ma rdzogs ring bsnyen rdzogs then tsam byas na ji ltar yong / byed par
shar na rje btsun chen pos rje sa chen la zhus pa bzhin bsnyen rdzogs kyi mkhan po thub dbang rang byon byung na'ang / rje nyid la zhu ba min pa gzhan la mi 'tshol zhus pas
spyan chab gnang zhing yun ring du bzhad nas/ bsnyen rdzogs de

da lo ga cis kyang grub na ma grub na mdzod/ dgongs pa de yin na ngas mkhan po los byed/ las slob de rin po che tshar pa 'os gsung pa ltar mkhan chen thams cad mkhyen pa'i
zhal snga nas spyan drangs/ rang lo nyi shu lon pa mdzes byed kyi lo chu stod zla ba'i tshes brgyad/ grib tshod rkang pa gsum/ nyi ma gung tshig ma yol tsam la bkra shis
kyi gtsug lag khang dpal ldan lcang lo can gyi pho brang du mkhan po don gyi slad du mtshan nas smos te gnas brtan chen po kun dga'i zhabs dang / las kyi slob dpon mkhan
chen thams cad mkhyen pa tshar pa'i zhal snga nas/ gsang ste ston pa'i slob dpon mnga' ris bla chen/ grib tshod pa mkhas pa'i dbang po rje btsun dbon rin po che ngag dbang
bstan pa'i rdo rje/ zhu ba po sde snod 'dzin pa'i gnas brtan sangs rgyas bzang po dang bcas pa'i dbus su bsnyen par rdzogs pa dge slong gi sdom pa legs par thob ste/ 'di
na sangs rgyas bstan pa rin chen sgron/ /'bar ba'i snod ni dge slong nyid yin la/ /bla med sngags kyi ston pa rab mchog kyang / /dge slong rdo rje 'dzin pa nyid du gsungs/
/de ltar shes nas bstan pa mtha' dag la/ /bshad dang sgrub pa'i bya ba lhur len phyir/ /zhugs la yongs su rdzogs pa'i sdom pa mchog /bsod nams bgo skal nyid du bdag gis
thob/ /bdag chen rin po che yang dbus nas yar phebs byung ba ltar/ nged cag nyang stod dang bo dong sgrags pa'i slob gnyer ba drug cu phyin dang bcas slar rta nag

la phyin/ sngon ma'i slob dpon des gsang yum grangs med bsten pa sogs phyogs du ma nas mdor bstan byung bas cam ste bzhag /rje btsun dbon rin po che spyan drangs / dbyar chos
dang po'i thog nas rigs 'bring la zhugs/ bdag chen rin po ches gsung ngag rin po che zhig 'dzugs pa gnang byung ba ltar dga' bzhin du zhus na'ang shin tu bsdus pa zhig
las ni ma byung / 'bad pa cher byas thos bsam sgom pa stabs gcig gi khungs byas/ 'jam pa'i dbyangs des rgya chen chos kyi bcud/ /bcud bzang nyung ngu'i tshig gis bzungs
ba'i tshe/ /tshe rabs sngon nas bsags pa'i bag chags las/ /las 'di bdag gi yin snyam dga' spro thob/ /phyogs der phyin pas mdo sde 'di yin mod/ /snyam nas dga' spros rgyud
phyug ba spu langs/ /dgos med zar zir dbang du ma song bar/ /gang gsungs de la dmigs pa rtse gcig bsgoms/ /ston de'ang rta nag nyid du bsdad kun mkhyen rta nag pas mdzad
pa'i sde bdun rab gsal dang / paN chen kong pos mdzad pa'i rtags rigs blo rigs la sbam 'dzin byas/ sngar sor gnas chung pa des skyon can yin zer ba'i chad de chod de mang
po bslab dus skyon da lta'i 'dis chog pa yod/ /gsar slob ye dgos pa med snyam ma bzung / mkhas pa chen po gzhung lugs kyi gnad dgongs pa'i dbon rin po che 'dis gzhung
gi go don longs pa mang po bslabs pa rnams 'bad pas bzung / khyad par tshad 'bras de sgom phyogs dang mthun po zhig 'dug

pa nas nan tan byas pas dga' mo zhig shes/ dgun chos dang rting sogs kyi dus/ spyan yin par thal/ lha'i spyan yin pa'i phyir zhes sogs tshul gsum pa can gyi rtags tshig la
skyon can gyi thal 'gyur gtong mkhan sogs go ba med pa'i skya phye sngo phye tsho'i lan ni mi shes/ gzhung tshig rtags bsal du bkod pa'i bgro gleng byed pa la rab 'byams
pa chen po don ldan tsho'i gya po pher ba tsam byung / de'ang sgrigs la skyur khar bdag phar phyin la rtsa slob byed zhus pas/ khyod kyi shes rab kyi sgra la sems ma byas
pas mi yong gsungs mgas na/ grwa pa rnams kyis rgan mo phar phyin byas na 'phongs zer bkag /tshad ma mi byed ka med byung / sems la de ga yin phar phyin byas na 'phro la
mi lus pa zhig yod de bsam pa tsam byung ste/ gzhung gi dgongs pa rtogs pa phar zhog gis/ tshig gi brda tsam yang mi shes pa'i/ /rdo bcal sgrigs sogs zar zir mang po 'di/
/yon tan ming tu btags kyang skyon du go /mchod brjod skabs su 'bras bu sku gsum bstan/ /yang dag rtags kyis rgyu 'bras gtan la phab/ tshad 'bras sogs kyis phyi don bden
grub bkag /snga phyi mang po bdag gnyis rtsad nas phyung / /bstan bcos che 'dis lam rim zab mo bstan/ /bstan mod phyir ltas rnams kyis mthong ba med/ /med nges dbyangs
su len pa'i rdo bcal sgrigs/ /sgrig pa 'di la bstad so ci 'dug soms/ /kha

cig ki shar dos drag dwags po'i mda' rtsed bzhin/ /rkang lag sogs 'gyur bro pa'i sa bro bzhin/ /yar mchong mar mchong spre'u'i zlos gar bzhin/ /sngon byon mkhas pas 'di 'dra
e ma mdzad/ /dril ba'i lo ngo lnga'i bar mtshan nyid pa'i khungs yin/ rta nag rang du ni zla ba hril po bcu bzhi las ma bsdad/ der sdod pa'i bar gsung chos snga phyi chos
spyod/ rigs lung / mang ja sogs thams cad la 'tshog pa'i sngon ma gyes pa'i rting ma byas/ ras chod du a cang / chos khrims pa la zhu ba byas pa'i brel spyod kyang ma
byas par chos ra rigs lung thengs gcig tsam yang gcog ma myong / bdag rang a cang / nged rang gi grwa rigs tshun la mtha' 'doms byas/chos sde'i sgrigs la gnod pa cung zad
kyang ma byas pa bla ma dkon mchog gi thugs kyis ma khrel bar byas pa bzhin gzhi byes kyi dge 'dun thams cad kyi'ang dgyes tshor dang / bzang bzang gsung tshig gi gtang
rag dang / mthong cha 'jog kyang lhag par mdzad/ tshogs su'ang gsum gdan snyes 'bol dang bcas pa bzhugs khri'i sku gzhogs g.yas na yod/ gsol ja ba zur khyer dkar yol dang
bcas pa gsung chos la'ang chos gdan sogs dpe med kyi mthong / bdag chen rin po ches nges kyi dbon po yin pas gsung nas gnang ba sogs thub bstan pa spyi sgos kyi thad du
nged rang ya gir sdod ring la skur pa zhu rgyu ye med/ slob gnyer nus la shes rab che khungs btsun pas gdan sa'i 'os yin zer

phal cher lab/ zhabs drung rin po ches kyang khyod yon tan mgyogs po slobs/ 'o cag tsam slong la 'byon ni mi dgos/ bgro glengs sad sud bde mo ma byung bas bzod/ gzhung gi don
ni go'i 'dug po ti sbrel las grwa skor zhig kyang gang mgyogs kyis/ zhe sun ne yong ste mtshan nyid bslabs pa'i mdo don 'di ga min pa gzhan ni 'di yin cher mi 'dug /gdan
sa'ang byas pa dga' 'am gsung pa lan kha re phebs byung na'ang thugs brtse bas gsungs pa'i lan zlog par mi nus pas/ sku drin che ste bdag gis mi zin bsam zer ba tsam gzhus/
gzhan snga gong sde 'khrugs langs pa'i nub 'khor los sgyur ba'i rgyal srid kyi dpal thob kyang dgon pa 'dir lo gsum las mi sdod pa'i dam bca' byas yod pa dang / mtshan
nyid shes 'chad nyan byed rgyu byung na chags sdang med par dgon pa rgyab byas pas chog snyam pa kho na ma gtogs gdan sa'i 'dod ci yang ma byung / phyis su zhabs drung
de mi bzhugs pa'i rting la'ang slob dpon 'bum rams pas 'dir shog yon tan slobs gdan sa gyis zer yi ge mang po bskur byung ba'i lan du/ sngon gyi smon lam las 'phros mtshams
sbyar ba'i/ /snod ldan slob ma nam byung rjes su 'dzin/ /snang shas dbang gis ma dad mi 'dod bzhin/ /slob 'khor sdud pa'i shes 'dod mi bdog lags/ /zer ba bskur bas khong
la 'phog nas yig 'brel kyang

bcad so bsod par byung ngo / /'brug lo dpyid chos grol nas bdag chen rin po che rtse gdong la thegs pa ring po ma lon par zhi bar gshegs/ der 'das ma 'ongs da ltar gyi gshis
tshul gang la ltas kyang yi mug la snying rlung ldang pa zhig min pa mi 'dug /bdag gi bla ma de'ang gnas skabs 'di lta bu'i tshul zhig ston par gor ma chag /de 'dra ba
ma byung gi bar zhabs rdul bsten gsung chos lhag ma rnams zhus byas na dga' ba 'dra snyam/ yi mug gi 'phreng ba mang po spel ba'i zhu yig kyang phul/ zhal ngo so so la'ang
gsed bkrol zhu sna 'gyod med cig phul na'ang / rdo rje 'chang chen po nas brgyud pa'i gsung chos phal cher chad snying 'dod pa dang /nged rang la bsod nams kyi skal ba
de las med gda' bas yon mchod thams cad kyis la las zhi ba/ la las drag po/ la las ngo tsha bsher ba'i phyag dam mi sna dang bcas gnang nas dgongs pas ma khrol/ der nged
rang grwa ba dang bcas pas bdag chen rin po che'i gsol 'debs kyi thog tu sger gyi mang ja gdan non 'gyed bcas grwa pa rnams bsdus nas mang ja skol/ me tog gi char zhag mang
po kha ba lta bur babs/ las rgyu 'bras ngo shes shing dad pa yod pa'i dge 'dun thams cad kyis ngud mo'i sgras sa g.yo ba tsam byung / slob dpon bkras brtan sogs dar 'phyar
dang gtang rag gtong mkhan yang kha re 'dug /de ltar gsol 'debs

grub mtshams/ yang zhu yig nan cher 'u thug dang bcas pa zhig phul ba'i lan du yi ge bskur bas mi go na dngos su bslab bya byed/ grwa pa dang chas ka der zhog las khyod rang
hrug tsam zhig shog gsungs nas bo dong du slebs/ bla ma dam pa de dang mjal/ da gang la'ang snying po mi 'dug pas tshe phyi ma la phan pa'i chos shig zhu dgos 'dug zer
ba zhus na'ang zhal ngo tshos phug rdo rgyab tshar 'dug pa dang / gsung chos kyang rdzogs par ni gnang mi thub pa 'dug dgongs pa 'dra/ bla ma gshegs rjes dgon pa bor bas
ci yong / phar rgyug las slob gnyer gyi 'phro gyis zhes dang / bla ma gshegs bstan pa nyams dma' ba'i skabs su ka bstan pa'i khur 'khyer dgos pa yin gsung nas dgongs pas
ma khrol zhing / zhal ngo rnams kyi'ang bla ma'i bka' bcag pa'i thugs dam gyis grul ci btub sogs 'dra 'dra mang po'i bka' bkod nan chags pa mdzad de zla phyed tsam las ma
'gor bar phyir brdzangs/ 'gro khar bdag gi bla ma de dang 'bral mi phod pa tsam gyi sdug bsngal chen po byung / phyi phyag phul gdungs ba'i mchi ma char du babs/ skad kyis
brnangs pa tsam du ngus pas ma bshum par 'dir byon/ ngas byin rlabs byas kyi gsung nas byin rlabs bka' bsgo rgyas po zhig mdzad/ nga la'ang soms las thos bsam sgom gsum
la g.yel ba ma byed gsung / bdud rtsi

ril bu bdun gnang / sgo nang du slebs nas yar log ste dus dang gnas skabs thams cad du skyabs mgon re sa gzhan mi bdog pas thugs rjes gzigs dgos zhus pas/ zhal 'dzum mdzad
de thugs rjes los gzigs/ ngas dus thams cad du khyod ma brjed pa byed kyi yod gsungs te gsung gi tha ma thos pa 'di yin/ de nas sems 'phreng bzhin du phyir phyin nas de nub
dar sdings su bsdad/ sems had de ba zhig min pa 'di yin zhig mi 'dug /rim bzhin rta nag tu slebs/ rje btsun dbon rin po ches gsung chos thun gnyis ma gsungs/ nged rang
dpon slob tshos slob gnyer 'phel po yod pa'i zla phyed cung ma song pa las bdag gi bla ma rdo rje 'chang chen po de zhi bar gshegs tshar 'dug na'ang snyung gi yod zer ba'i
bang chen sleb 'phral mjal ba e srid snyam rta nag nas nyi ma phyed yol la yongs pas la rtser nyi ma rgas tsam la sleb/ na rdzab kyi gsab la 'grel zhing bog zhing yongs/
dar sdings/ kog chung ma'i gru kha sogs na thab 'dzin pa rim bzhin 'jog pa mdzad 'dug na'ang nged rnams mtshan 'grims byas pas tshor mkhan ni su yang ma byung / mtshan
la ko ba 'don rtsis kyis mgyogs par yongs pas gzhong gong bya ba'i lung stong zhig tu mtshan snga phyed tsam la slebs gang tsam phyin kyang de khar 'khor nas thor cha tsam
zhig lam sgor/ de dus ni yi mug la bya thabs med pa byung /

phyis bsams pas der ma 'gor na dbyar gtsang rgyas pa'i chu la mtshan ko btang / /gang la'ang lta rgyu med pa zhig yong ba 'dug pas bla ma dam pa de'i thugs rjes skyabs par
'dug /'jigs skrag rings par chas pa'i bu rul bdag /'jigs bcas chu bo'i 'jings su shor dogs nas/ /'jigs med bla ma de yis gnas der sgor/ /'jigs rung chu bo'i 'jigs las de
ring skyabs/ /skyabs khyed slu med lags zhes 'dis kyang mtshon/ /mtshon mod skal ngan phal gyis ji ltar go /go yang dad pa med pa de bas mang / /mang po'i khrod na shes ldan
nyin skar tsam/ /ka sbug sogs kyi zhing tshigs tsher mas ltabs pa'i bar yur po ske nub pa tsam chus gang ba mang po sgrol ba'i tshe/ bkra shis sgang pa dpal 'byor zer
ba'i mi gzhon hur thag cig yod pa de dang /blo bzang gis lam bcags srog 'tshor la khad bzhin du lam sna byas phyin pas nged rnams bde bar chu khar nam zi la sleb/ chu mthong
bas thams cad sems khongs su chud kyang nyes med du thon te tshes gcig gi nyi rtse la rdzong du sleb/ snang tshul mthong dus kha sing nga rang gis thab bzhog gang la'ang
ma 'dzems par 'ongs pa des mjal thub tsam byung 'dug snyam pa shar mod/ nged byis par song bas khyed kyi de e tho byung zer mkhan tsam yang mi gda'/ dgung zhag gi bar
dus 'khor yongs rdzogs dang bde mchog llu hi pa'i sgrub mchod

byas/ sku gdung rin po che'i drung du rgya dril/ rgya chol/ hong ting bdun cha/ mchod rnga/ dkar dung / dbu thog tu bla bre/ na bza' rten khebs gcig rnams phul/ de nas zla
ba bcu pa'i nang du nged kyi bla ma grongs pa kho'i mthu yin zer/ lha sa rdzong pas tshag po lnga drug dang bcas pa'i tshogs 'khor dar 'phyar byed kyi zer thos pas nga'i
bla ma bde ba nas bde bar gshegs pa la gtam 'di dang byed pa 'di shin tu ma 'os snyam/ bla chen thugs rje can dang nged dpon slob kyi mtshams bsdams/ bla chen rin po ches
'jigs byed kyi thugs dam drug cu pa mdor bsdus te nub re bzhin mdzad kyi 'dug pas zhag bdun tsam nas rtags byung gsung ba ltar/ kho'i mthu pa sngags 'chang rin rdor ba kha'u'i
sbo log gis tshig nas shi /bdag gis brag rdzong ma'i zlog bsad kyi 'khor lo kho na gnad du bsnun pas/ zla ba gcig nas nub cig dred yin snyam pa'i sems can 'jigs pa
zhig mchongs byung ba bdag gis mgo nas mnan brdungs pas/ de shi song tsa na 'khris der mgon po'i gtor ma rgyas pa zhig bshams 'dug pa la khrag gi rgyun yur chu tsam 'bab
kyi 'dug /de'i mdun na mgo bo ni mi 'dug sha tshag po bubs 'dra ba'i gsar pa bsad ma thag khrig khrig 'dar bzhin pa zhig 'dug pa na mi mang pos khyod btsun pa byas nas sems
can gsod mkhan yong ngam zer bzhad gad byed pa'i rmi lam gsal po zhig byung / gnyid sad nas

kyang nang thams cad khrag dris khengs gda'/ rmi lam de byung nas zla ba ma 'gyangs pa la lha sa rdzong pa'i dpon po phyogs las zer ba de pho log sgang tshal gyis btab nas
gdungs pa'i skad ngan 'don bzhin du zhag gcig la shi /lo phyi ma'i zla ba drug pa'i nang du mi kha cig gis pha zhig khrid byung nas sha dgos zer ba de ni 'di yin zer nga'i
'khris der bsad song ba zhig byung ba'i 'phral du kho'i chung ma zhig shi song zhing / de dus kyi mthu byed po ko chag pa bya ba'i sngags pa mi drug tsam yang gri kha kho
na ru song nas rkang stongs te mi bdog /bstan la sdang ba 'di dag mi sgrol na/ /bstan srung bsnyen cing bsgrubs nas ci zhig byed/ /bstan dang bla ma'i ched du byas pa
yis/ /bstan srung dbang pos myur mgyogs mthu rtsal bstan/ /bstan dgra su byung da dung sgrol byed mod/ /mod la bde chen zhing du mngon 'tshang rgya/ /rgya chen rgyud las
gsungs pa'i man ngag kun/ /kun gyis shes na sa steng bsregs kyi dogs/ /mdor na de yan chad ni bdag gi bla ma rdo rje 'chang chen po des sku drin kho nas bde bar 'tsho ba'i
skabs so/ /de nas bsams pas bdag gi bla ma de las gsung ngag rin po che zhig thob kyang byis par song ba snyan brgyud bzhi ldan zhig ma byung ba 'dug /gzhan snying por
gyur pa'i gdams pa ni cher ma thob da ni bla ma de'i tshab mkhan chen thams cad mkhyen pa la zhu snyam pa

thun mong min par shar te/ 'di'i tshul zhib bar bshad na sngar smos pa ltar byin pa'i dus kyang rje nyid kyis rten 'brel bsgrig pa gnang ba dang / nged rang yang shin tu dad
pa zhig byung nas/ glang lo rin po che drung bdag gi bla ma de mjal ba dang rong phyogs la phebs pa sgo bstun bo dong du phebs byung skabs gsung chos zhus chog pa'i zhu
ba zhal ngo rnams la zhus pas dgyes bzhin du grol mod/ 'on kyang rang re'i byed pa'i dkyus yin pas zhabs drung du brtag pa zhig zhus gsungs nas zhus pas kyang shin tu bzang
bar babs/ bdag rang gis nan gyis zhus kyang / bla ma'i slob ma slob mar min gsungs nas zhal gyis ma bzhed pa'i tshe/ rje btsun rdo rje 'chang gis bka' lung nan gyis gnang
/ bla ma'i slob ma slob mar min/ /zer ba'ang bdog ste/ bla ma mnyes byed gang yin bya'ang zer ba mi bdog lags sam cis kyang gnang mdzod gsung ba la/ gnas gsar ba mi
min zer ba bden par 'dug /bla ma la thel 'bebs sogs sngar med kyi srol btsugs gsung sku rtsed dang bcas zhal gyis bzhes/ thog mar sgrom dkar gyi tshe khrid zla ba'i chu rgyun
'od zer drug bsgrag gi rjes gnang / chag lo'i lugs kyi tshe dpag med dkar po/ dbyangs can ma dkar mo ste dkar lha gsum gyi sgo phye nas zhag drug gi ring la byin rlabs
rjes gnang nyi shu rtsa drug lung mang po dang bcas pa thob/ de'i skabs 'phros shig la khyod tsho nga la chos zhus na zer brtag pa

byas pa e yin gsung ba la/ nged rang yab sras ma gtogs su la'ang rgyus ni med ci yin snyam 'jigs zhum pa zhig byung / nged rang tsho gang byed kyang brtag pa zhus nas byed
pa'i dkyus shig gda' bas brtag pa zhus lags zhus pas/ bzang po byung ngam gsung / shin tu bzang gi gda' zhus pas bzhad cig mdzad de/ nged kyi rmi lam du nga rang gi pha yin
snyam pa zhig nas gnas gsar pa'i chos rje 'di khyed la chos zhu zer brtag pa byed kyi 'dug chug pa byed dam/ mi chug pa byed gsung gi 'dug pa la bstan pa la phan na ni
chug pa mdzod/ mi phan na ni mi chug pa mdzod zhus te bstan pa la phan pa yin nam chug 'dug pa gsung bas dga' ba dang bred pa lhan cig pa byung / rdo rje 'chang la bzhugs
pa rnams/ zhabs drung nyid du gang thob thob gyis/ der mi bzhugs pa'i sa stongs ngas 'gengs pa yin mod gsung nas/ grol khar dpal mgon dkar po tshe 'phel gyi tshe dbang
thun mong min pa de legs par gnang / yos lo bsnyen rdzogs kyi las slob la gdan drang pa'i dus/ gur gyi mgon po'i dbang lnga po rdul tshon gyi dkyil 'khor du zhus shing /
khyad par srung 'khor brag rdzong ma snyan brgyud thun mong min pa'i khrid nyams khrid yid ches par zhus/ bdag gi shes rab dang 'dun pa la mnyes pa'i gsung yang byon/ 'brug
lo bdag gi bla ma rdo rje 'chang de'i sku gdung rin po che mjal ba la phebs byung skabs/ da nga

yang gang byed mi shes pas mgon po dmar po skor gsum sogs khag che ba 'di rnams myur du gsan pa drag /'di pa ji lta ba shes mkhan da gzhan ye mi bdog gsung ba sogs thugs brtse
bas dgongs pa'i bka' lung bslab bya mang du gnang bas sems ngal gsos/ zhabs drung rig 'dzin chen po'i zhor la dkar bdud sogs rjes gnang kha cig kyang thob/ der 'phral
du spyan 'dren pa'i rtsis kyi dus bsgrigs zhus na'ang / ngo bo ni chos bsgugs byed du 'jug par 'dug /ltar snang thugs brel glo bur ba 'dras g.yengs pa'i khungs mdzad/ sngar
gyi dus tshes las zla ba gsum tsam 'gyangs/ de'i bar la gong du smos pa'i mtshams de byas/ de grol 'tshams bla chen thugs rje can gyi drung du gsar ma'i rgyud 'bum phal
che ba'i lung zhus/ 'dar zhabs drung du gdan 'dren rting bskul yang yang phul ba'i rting ma la/ dpal bdag chen chos rje'i sku yi dbon/ /zhes sogs bsngags brjod kha cig
gi mthar/ sa dbus gtsang khams gsum gyi sman ljongs na/ /chos zab mo 'dod pa mang na yang / /ngas rdal por gtad pa khyed nyid tsam/ /pha rdo ring pa'i bstan pa 'dzin du
re/ /zhes sogs kyi gsung bzang po dang bcas dus nges gnang byung ba'i thog tu spyan drangs/ rang lo nyer gcig lon pa 'brug lo la zla ba bcu gnyis pa'i tshes bzhi la phebs/
de nub nas gsung chos btsugs te/ mgon po che chung dmar po skor gsum cha lag dang bcas pa'i rjes gnang yig

lung rdzogs pa/ man ngag phal cher dang bcas pa gnang ba'i nyin re chos thun gnyis gnyis/ 'chams dbyangs kyi bslab sbyangs sogs dpyis phyin par thugs la btags te/ mtshan snga
phyed tsam dbyangs bslabs/ de nas sgom thun yod tsam dang gtor bsngos sogs byas/ de nas mar me'i 'od la mgon po'i phyag dpe khag che ba tsho yi ger bris pas zla ba gcig
la shog bu bcu dras sum brgya tsam tshar byung zhing / nged kyi mgon po'i dpe drag shos rnams la skyer thig gar po byas pa kho na yong ba'i rgyu mtshan de yin/ dpon slob
gnyis car la mnal lam mtshan ltas ngo mtshar ba'ang byung / gser gyi maNDal/ tshogs kyi 'khor lo sogs kyang 'bad pas bsgrubs/ grol ston la 'chi med 'od snang ma'i dbang
zhig gnang nas rje bla ma bsti gnas su byon/ rgyal ba sgo rum pa de'i sku drin gyis/ /rgyal tshab nyid las mi zhan bla mas bskyangs/ /rgyal bstan srung ma'i dbang po che
chung dang / /rgyal dbang dmar po skor gsum gdams pa thob/ /phyi rol dregs pa'i gsung brnyan ji snyed pa/ /rdo rje lus kyi rten 'brel kho nar bstan/ /de yang gsal stong
zung 'jug blo 'das su/ /rang ngo sprad tshe 'khor ba hrul por song / /rang bzo'i rnyog ma spangs pa'i bdud rtsi'i chu/ /byin rlabs lbu 'phreng ma nyams 'di 'thung tshe/ /nyon
mongs skoms nad sel ba lta ci smos/ /grub gnyis kun dga'i myos pa ci yang thob/ /sa skya'i rjes 'brangs phal gyis ma thos pa'i/ /sa skya'i bla chen snyan brgyud

mang du thos/ /sa skya'i bstan 'dzin mchog de'i sku drin gyis/ /sa skya'i bstan pa nyin mor byed la dbang / /de nas zla phyed kyi bar gtang rag tu gtor sgrub bzabs thag chod
pa zhig byas rjes rje bla mas phyag bris su mdzad pa'i mgon po lha bcu gnyis ma'i dam tshig bris sku zhig yod pa de la thun mong ma yin pa rab gnas zhag bdun ma byas pas
mar me khor yug tu 'dzin pa sogs ye shes pa dngos su zhugs pa'i ltas du ma zhig byung ngo / /lo nyer gnyis pa'i sbrul lo zla ba gnyis pa'i nyer dgu nas bde gsal mgon khang
du mtshams bsdam mal 'og gsang rdzas dang / gtor ma gsum man ngag bzhin bshams/ nang khrid kyi bsnyen pa zla ba bdun gyi bar du man ngag bzhin bgyis pa'i tshe/ shA sa
na 'bum phrag gnyis tsam song ba'i tshe/ gegs kyi rnam pas smyo la khad chen byung ba na bdag gi bla ma rdo rje 'chang tshar pa'i zhabs de gdan ma drangs par 'dar nas bo
dong rdzong du glo bur du byon byung nas mjal ba'i tshe/ zhal ras byu ru ltar dmar zhing gzhon sha chags la zhal rgyan sogs ye med pa'i rnam pa can zhig tu 'dug nas/ dgod
gro sngar phan ni zhal rgyan ye gzhor gyi mi 'dug /da lam gang yin nam bsam pa tsam byung / mjam ma thag sems la dga' spro dang mos gus chen po skyes/ gegs de la gegs sel
tsam yang zhu ma dgos par de nub nas rang grol du song / sems bde thag chod

cig byung 'dug /sang de'ang mjal bas sku sha'i mdog zhal rgyan sogs rgyun pa ji lta bar 'dug nas shis tshul zhus pas/ khyed rang la gzigs snang zhig byung ba yin nam gsungs
te/ thogs med gzigs pa'i ye shes spyan zur gyis/ /tshad med gegs kyi nyen pa de dgongs nas/ /sgrib med brtse bas byon nas mjal ma thag /dpag med sems kyi gdung ba ga shed
song / /gzhon nu lang tsho rgyas pa'i 'dzum zhal dang / /res 'ga' dar yol brjid chags 'dzum mdangs can/ /rdul bral ye shes sku yi 'dzum zhal ni/ /skal ldan mig la rnam
'gyur du ma bstan/ /bslu med 'di 'dra'i mgon gyis bzung ba kun/ /ji ltar byas kyang gol sa ma mchis mod/ /brjed ngas log lta'i dbang du ma song ba'i/ /gsol 'debs nus na de
gas chog par go /zla ba bcu pa'i yar ngo la mthar phyin gtang rag kyang shin tu rgyas pa zhig byas shing / slar dpal mgon bsnyen dus gyi bsnyen pa zhag nyer gcig pa zhig
bgyis pa'ang yid ches par byung / zla ba bcu gcig pa la mkhan chen thams cad mkhyen pa'i drung du mjal ba dang / gsung chos kyi 'phro 'ga' zhig zhu ba la 'dar stod grang
mo che'i chos grwar phyin/ lugs gnyis nas brtse skyong bu las lhag pa mdzad/ /'dar pa drung chen chen mo de bzhugs kyi yod pa ltar gzhis len zur sos sogs gang ci nas re
ba khengs nges shes pa thugs la btags/

der zhag nyi shu rtsa drug gi bar la thams cad mkhyen pa rdo rje gdan pa'i lugs kyi dpal mgon stobs 'phrog dbang po'i gtor ma drag po'i 'chams dbyangs phyag len thams cad mkhas
par sbyangs/ zla ba de'i nyer dgu la gtor chen gnang ba'i las pa bgyis te thog bcad/ gur gyi man ngag gi 'phro kha cig chig brgyud du zhus/ dud sol lha mo'i skor gsung
chos kha cig kyang thob/ gtor chen thongs pa'i nub mnal lam gyi tshul du rje btsun rdo ring pa chen po dang / chos rje rdo rje gdan pa zhal rgyas su bzhugs pa dang mjal
nas/ dpon slob gnyis kyi sku skye ba sngon ma kha cig lung bstan gsal bar byung / da lam gtor chen 'di rgyas par byas pas chos rje rdo rje gdan pa chen po mnyes pa yin
nam gsung ba nas/ dga' zhing spro la ba spu langs/ mchi ma mang du shor/ re zhig had de lus pa zhig byung / mnal lam ming tu btags pa'i 'od gsal ngang / /rgyal ba rdo rje
'chang gnyis mngon sum gzigs/ /lkog gyur sngon gyi gnas 'ga' lung bstan thob/ /ngo mtshar 'di dang 'di 'dra gsung ba thos/ /a ho srid par 'khyams pas ches dub pa/ /bdag
la nyid kyis ring mo zhig nas bskyangs/ /sngon gyi zhal bzhes bslu med bden pa'i mthus/ /'dir yang slob bshad snyan brgyud lhug par stsal/ /da dung khyed dang mtshungs par
ma gyur pa/ /de srid mgon skyabs dpung gnyen gzhan med pas/ /yid ches dad dang gus

pas gsol ba 'debs/ /bslu med thugs rjes sngar bzhin bzung du gsol/ /de nas mang mkhar mu gu lung mjal gnas 'brel gyi tshogs 'khor thugs dam gyi rim pa dge sbyor rgyas par byas
nas zhag gcig bsdad/ rje btsun chen po'i sgrub phug cha lung dang / phu dgon sogs mjal du 'gro rtsis phu na 'bum pa 'dug zer ba nas zla bo 'dra han brdal nas 'gro ma
nus par ma 'khor phyir 'ong khar 'khon rog shes rab tshul khrims kyi gter nas byung ba'i phur cha'i phur pa zhig /rje nyid kyi dbang bum/ phyag dril rgyun ring du gnang ba'i
shing khun ma shubs bcas/ seng ldeng gi kha TwAM ga /bde mchog rtsa rgyud kyi TIkka mu tig phreng ba/ 'phags pa rin po che'i thugs dam hor sku gur gyi mgon po'i sku zhig
sogs gnang byin kyang rten 'brel gyi sgrig phyogs dang bstun pa bsam gyis mi khyab pa gnang / 'dar du sdod skabs nub gcig rmi lam du lung pa ri klungs thams cad rdo pha
wang kho nar byas pa zhig gi khrod na sbra nag chen po thog drug thog byas pa zhig gi steng ma na mgar ba snum bag chags pa'i bag bron po zhig 'khor mang po dang bcas
'dug pa'i rtsar sleb/ de na re bande chen po byon pa legs kha sang nas mjal snyam kyang khyed grib cig gis nyogs nas 'phrad ma thub/ gdan 'di la bzhugs zer stag 'bol chen
po zhig la bzhag /kho rang ni rnam par 'gying / kho'i bud med 'khor g.yog mchor la rags pa rnams phyag 'bul du bcug /'khur ba gtso bor gyur pa'i bza' btung mang po drangs
nas khyod la 'di

man tsam gyi re zhig yod pa yin na'ang grib kho nas rmugs nas shes rgyu dang dran rgyu ci yang mi 'dug /khyod kyi cha lugs dge sbyor sogs 'di kho na rang min tsam zhig yod
pa yin/ da thabs cher mi 'dug cis kyang ru lag rgyang la rgyug /nga'i sring mos zhabs tog kyang byed pa yod byung na zhag kha yar sdod la kha ton gyis zer ba sogs bslab bya
mang po byas/ nga yang mgar ba 'dis sngar nga la phyag 'tshal gyi yod de da lam ldang ba tsam yang ma byas snyam/ snyas dogs kyi khungs byas gtam lan cher ma bcal/ de
ga'i ngang la gnyid sad/ dgod brog gang yin nam bsam pa tsam byung / de nas zhag 'ga' nas btsun pa zhig gis khrid nas rgyang yin zer ba zhig la phyin pas sa 'og nas shel
gyi sba tshigs brtsegs pa ring po'i kha na da lta'i rgyang dmar 'di 'dug nas mi thar ram snyam pa'i tshe bud med gcig gis lag 'then btab nas sleb skabs/ nang de nas sngags
pa rgan po zhig byung nas nga la 'khyud de ngu zhing bod bsod nams dman/ khyod grib kyis bslad/ khyod rang gang yin yang ngo mi shes pa 'di 'drar byung 'dug /'di na khyod
ra'i pha nor yod pas ltos zer/ gser khang gi gdung ldebs la shing chol 'dug pa'i nang nas po ti chung nge ba zhig /ril bu dmar po sran tshos tsam gyis phyur bur gang ba'i
thod pa kha sbyor zhig /shel gyi rdo rje sems dpa'i sku mtho gang tsam zhig rnams 'dug pa'i sgo rtsa na bram gzugs 'dra ba gnyis kyi mdung rtse sprad nas mnan pa'i 'og
nas lanytsa'i yi ge 'di u tsa ra Na

bya ba bris 'dug pa zhig mthong / sngags pa des nga'i lag nas bzung ste mi phod pa'i rnam pas gtam mang po labs/ shugs ring phyung nas bud med de la 'di la bsnyen bkur gyis
zer/ des kyang za rgyu mang po byin mtshams su gnyid sad/ de la brten nas de nub rgyang gi gtsug lag du bsdad de rten mjal byed par brtsams pas rgyang gra tshang gi rgyugs
sgyur byed pa dang thug /lha khang so so na gnyer tshang chang tshang sogs byas yod pas mi yong zer ba la/ bla ma de'i nye gnas pher pher mo byed pa'i theb shog pa zhig
gda' ba de bos ja chang gsol ba bzabs nas zhus pas dgyes bzhin du khrol te phyin pa na/ 'khyams gra de na chang 'thung ba skya ser pho mo mang po'i khrod na/ gdan chung
kha yar brtsegs pa'i khri steng na/ /bla chung chos pa'i gzugs brnyan hor 'dra zhig /bem chung gsar rnying brtsegs ma mang po gyon/ /blo chung rang mthong langs pas 'gying
zhing 'dug /de tshe dkor gyis myos pa'i nye gnas 'gas/ /sbyin bdag chang gis myos pa kha cig la/ /skor zhal phor chen myos byed kyis gang ba/ /'dren rim 'phyugs pas myos
ldan de dag 'khrugs/ /de tshe skrag pas stabs pa'i bla chung de/ /gdan nas lhung zhing phyogs bcur phyag 'bul byed/ /sbugs 'thums yon mchod de pa'i rnam 'gyur te/ /mthong
bas gad mo'i ngang du re zhig lus/ /de nas gser khang sogs lha khang rnams mjal/ rgyang ma mnyes pa'i rtags 'dug zer dkon gnyer de lab kyi 'dug /lha khang de dang

ha cang mi ring ba na slob dpon padmas rgyang ma gtul dus phur pa brgyab pa'i shul yom po lung bya ba'i brag phug phur pa'i dbal gyi dbyibs 'dra mo byas pa zhig 'dug pa de
mjal du phyin/ de nang chu shu gsar pa chus ldem gyis gang ba zhig 'dug pa rgyang ba'i mi 'dra yod pa tsho na re 'di na deng zhag bzhugs mkhan med nas zla ba bzhi tsam song
'di ci yin nam zer/ gcig na re ngas da nang rang yongs te ni mi 'dug zer ba la slob dpon padma'i sgrub khang yin pas dngos grub kyi mtshan ma zhig yin nam snyam/ chu de
nas yog tshad btung / bla ma sku gsum gyi gsol 'debs dang / hU~M ring hU~M thung bar ma 'ur ma byas/ chu shu de khyer 'gro byas pas chos mdzad legs bshad pas mi'i lung
pa'i sa char bdag pos bzhag pa'i chu shu 'khyer bas rgyab 'dre nyo ba yin nam zer bsgyur sbyang dang bcas mkhur ma 'dod/ brag phug de'i logs la g.yung drung ris dang / rdo
rje rgya gram dang / hrIHla sogs pa gter rtags mang po 'dug pa dang / rgyang gser khang gi gdung gi ldebs la shing chol byas pa'i gter sgo zhig 'dug pa gsal bar mthong
/ de nas bo dong rdzong du slebs/ re zhig mtshams dam po byas pa'i kha ton byas/ bla chen thugs rje can de las bka' rgyas 'bring bsdus pa sogs lung gi tshogs rab tu mang
po'i sku drin zhus/ lo nyer gsum par slebs pa'i rta lo zla ba dgu pa'i nang du slob dpon byams pa ba dpon slob rnams byang phyogs ri bo bkra bzang la rje sngags 'chang chen
po chos skyong bsod nams spyan 'dren

pa'i snyan gsan 'bebs pa la brdzangs / bar chad sel phyir bka' srung e ka dza ti thang lha dam can dang bcas pa la gsol kha rgyas pa nyin re bzhin byas pa'i nub cig rmi lam
du bo dong gi khang pa'i steng nas bltas pas byang phyogs thag ring po na thang lha'i gangs yin zer ba'i shel dkar po zur brgyad pa 'dra ba'i gangs ri mthon po dwang sang
nge ba zhig 'dug pa'i mkhris sprin zam 'dra mo zhig brgyud nas sleb gangs de la sgo zhig 'dug pa na yar zhugs te phyin pas dung gi khog pa'i khrem nyer lta bu zhig la sgor
sgor rim bzhin phyin pas rtse'i nang na khang pa bkod pa phun sum tshogs pa longs spyod kyi bye brag brjod kyis mi lang bas gang ba/ de'i dbus na thang lha la slob dpon
padmas phur pa'i dbang gnang dus kyi dkyil 'khor yin zer ba'i rdul tshon gyi dkyil 'khor khra yal le ba zhig gi drung na mar me khrag lta bu dmar ting nge ba zhig yal
la la 'bar gyi 'dug /de nas skyes pa brjid chags shig 'dug pa des bdag la bande chen po la gzhis len gyis zer 'khur ba shas che ba'i bza' btung mang po byin/ shel dkar po
khru gang tsam zhig kyang byin pa rmis/ skabs shig bud med smug tshon ma chen po zhig byung nas byang pa yong ba yod zer ba zhig kyang rmis pas don grub par go /slob dpon
pas rim bzhin byon bkra bzang du tshes bcu'i nyin sleb/ rin po che 'du khang na tshes bcu grol dngos grub 'gyed kyin/ nyi ma zla ba lta bu'i

gu ru rin po ches/ /ma rig mun pa sel ba'i dngos grub stsal du gsol/ gsung zhing byon pa dang slob dpon nang du zhugs pa thug nas byin rlabs zhus pas dngos grub dang gtor dbang
gnyis ka thob/ de nas gzims chung du byon skabs zhu yig rten bcas phul gshis tshul zhus pas/ mdang rmi lam du shar 'di nas nyi ma zhig shar byung nas lung pa thams cad
'od kyis khengs pa zhig rmis/ da lam dngos grub 'gyed kha'i rten 'brel kyang legs/ bstan pa la phan pa zhig yong shas 'dug gsung ba sogs dgyes bzhin du zhal gyis bzhes
dus sgrigs byas khong rnams 'khor byung / slar yang gtang rag dang 'phrin 'tshol rgyas par byas gdan 'dren la btang bas zla ba bcu pa'i tshes bcu la bde gsal nyid du phebs
byung / de snang snga ma 'di rig 'dzin sangs rgyas byams bzang bya ba'i byang gter gyi bdag po de'i sku skye/ rta mgrin gyi sprul par lung bstan/ rnying ma gter kha nyi
shu tsam gyi dbang lung mnga'/ chos nyid mngon sum gyi snang ba la mnga' brnyes/ slob dpon padma dang khri dngos su zhal gzigs/ gter mgon phyag bzhi pa dang bza' bdud rA
hu la sogs bran du 'khol/ lhag par byang chub kyi sems 'byongs shing phan sems che ba'i mthar thug /'phral sbas pa'i rnal 'byor du bzhugs pa zhig yin/ bla ma de zla ba
bzhi'i bar du bsten nas byang gter gyi chos tshan lnga brgya pa phrag gcig gtso bor gyur pa'i gter kha bcu tsam gyi dbang lung phal che ba zhus/

khyad par sgrub chen drag po rang byung rang shar gyi rdul tshon gyi dkyil 'khor du dbang zhus pa'i tshe/ bum dbang gi skabs su glo bur du sprin 'khrigs nas bum chu ster ba
dang mnyam du kha ba lhag par che ba zhig gsang dbang thug babs/ dbang bzhi pa'i maNDal phul ba na nam mkha'i mthongs sing nge gyes nas nyi ma dwangs shing dro ba'i tshad
thub pa zhig tshogs 'khor ma grol gyir bar du byung / de nas mtshan yal kha ba chen po ri klungs thams cad dung phyis pa lta bur gyur pa sogs ya mtshan pa'i ltas kyang
byung / rdzogs pa chen po dgongs pa zang thal nyams khrid yid ches par zhus/ snga phyir gser gyi maNDal bdun phul/ tshogs 'khor drug cu tham pa skor/ chos che chung gang
la'ang dar kha la chung mtha' byas pa'i phyag rten re phul/ bla ma'ang shin tu mnyes/ bdag cag dzam bha la'i nang du bcug gda' gsung dgyes drags pa'i gsung mang po byon/
gos chen gyi paN zhwa legs pa zhig gis gtsos pa'i na bza' cha tshang ba/ phyag dril/ ting sogs bla chas tshang ma dpus gtsang ba sogs 'bul ba'ang gya nom pa phul te dgyes
bzhin du phyir byon/ slar phebs bzhed kyang 'dug pa bzhin/ gdan drangs pa'i gsung chos lhag ma thams cad rdzogs pa zhig zhu snyam na'ang dus kyi zing log gi dbang gis ma
grub mod/ bla ma 'di la thob pa'i chos rnams dpe med du ye ma bzhag pas thugs dgongs rdzogs par byas pa yin no/ /snga 'gyur

zab mo'i chos la sems zhugs pas/ sngar 'gyur grub chen dam pa de la gtugs/ snga 'gyur srung mas stong grogs byas pa'i mthus/ /snga 'gyur gdams pa'i nying khu nyams su myong
/ /rgyud sde rgya mtsho'i snying po grub chen brgyad/ /yun ring dus nas bsnyen pa'i lha yin la/ /'dir yang chos 'di phyogs bcur rgyas byed pa'i/ /rten 'brel zab mo kun gyis
mthun grub byung / /drin can sngags 'chang dbang po dgon gsar bas/ /bskyed rdzogs gdams pa'i rgyal srid bdag la gtad/ /nges don rtsol med theg pa'i rang ngo sprad/ /bsams
bzhin bka' drin dran no thugs rjes skyobs/ /lo nyer bzhi lon pa'i lug lo zla ba drug pa'i tshes bcu'i nub/ khang pa phu mda' byas pa zhig na/ bud med cig gis dkon gnyer
byas nas khang pa nang ma der phyin pas/ rtsa'i gdan gcig la lder sku 'dra mo la zong ma dkar po'i gos byas pa'i slob dpon padma zhig 'dug nas/ bud med de na re/ 'di
slob dpon padma dang mjal ba'i sna shan byed mkhan gyi slob dpon padma de yin/ yin pa sku dngos yin kyang mi tshos ma dad pa byas pas lder skur song ba yin zer bas dad gus
gang yang byas pa'i rmi lam zhig byung / babs de ga yin pa la/ rim bzhin spa lo dang sku sha sogs dngos su song ba'i rnam pa can de 'dra'i rmi lam bstud nas byung dgod
bro gang la lta'am snyam tsa na/ rje btsun chos kyi rgyal po mnga' ris rig 'dzin chen po spyan 'dren zhu mkhan med par bo dong du byon 'dug pa

nas/ thos pa tsam gyis/ rmi lam de'ang 'di yin pa 'dug snyam nas mos gus thun mong min pa skyes/ dka' las che bar byung na'ang / zhabs la gtugs te gsung chos gsol ba btab dgyes
bzhin du zhal gyis bzhes nas/ thugs rje chen po rgyal po bka' 'bum lugs kyi tshe dbang gis sgo phye/ khyed rang gi skyeb sngon ma nas kyi chos skal 'di yin gsungs nas
bka' brgyad drag po rang byung rang shar chen po'i rtsa dbang shin tu rgyas pa zhig rdul tshon gyi dkyil 'khor du gnang / shin tu ngo mtshar la yid ches pa zhig byung /
gzhan yang thor bu 'dra thob mod/ g.yengs se ba zhig gis chos la chig dril byas zhu rgyu ni ma byung / rje nyid kyi gter kha gu ru zhi ba'i rtsa dbang zhus pa'i tshe ngo
mtshar ba zhing byung mod/ phal gyi blor shong ba med pas oM AHhU~M/ 'das ma 'ongs kyi snang tshul 'dra gsung gi gda' ba phal cher thog tu phebs byung ngo / /rgyal ba'i
drung na bzang skyong lha yi bu/ /ayon drung na sna nam bdud 'joms zhes/ /zab gter mnga' bdag rgod kyi ldem phru can/ /snyigs dus mtha' 'dir rdo rje gro lod rtsal/ /sngon
gyi thugs rje smon lam mthu btsan pas/ /phyogs 'dir byon nas bdag cag rjes su bzung / /sngon dang phyi ma'i gnas 'ga' gsal bar bstan/ /bsams bzhin sku drin snying nas dran
no skyobs/ /de'i tshe nub cig gi rmi lam du/ mdun gyi nam mkhar lha dmar smug zhal gsum phyag drug pa yum

can phyag gnyis nyi zla cha lang rdeb pa'i rnam pa can zhig 'dug pa la/ de thim rang zer rgyu ni ma byung /nga rang yang de lta bu'i lha zhig tu song nas rnam pa gsal la zil
chags pa zhig byung / sngar ni de 'dra'i lha mthong thos ye med ci yin snyam rig 'dzin chen po la zhus pas/ bzhad cing lha de 'di na la gsung nas yi ge mig gis mi zin pa
tshod byas pa'i dpe chung zhig 'dug pa bstan te 'bras mo gshongs su rje nyid kyis dngos su gzigs pa'i slob dpon padma yin par 'dug /de'i dbang lung dgos zhus pas/ re zhig
byar nyan pa med/ /rjes su 'bul ba byed/ babs ni dngos dang rmi lam gyi khyad ma gtogs mthong snyam du ni 'dug gsung / lha de ni phyis su mthong smon na yod skabs chos
skyong gi rjes gnang zhig byas pas 'khu ldog gi rmi lam shin tu 'tshub pa zhig byung ba na/ rang nyid lha der gyur pa'i dbu gtsug na rta mgo dang bcas te 'dug pa thams cad
sdigs pas rang grol du song ba zhig kyang byung la/ lha de'i sgrub thabs sogs rgyas par gsung rtsom mdzad nas rjes su gnang yang byung mod nyams su len pa ni ma byung
ngo / /lo de la dus kyi 'khrug long drag po bsam gyis mi khyab pa byung bas/ phal cher sku rim dang / gtor bzlog kho na la gnad du bsnun/ me mo lug la bod khams g.yo: dmag
sde chen po bcu drug 'cha': zhes lung bstan pa de'i dus su sleb 'dug pa dang / bod dkrug mkhan 'gong pos byed par gsungs 'dug

pas phan nam snyam/ gu ru drag dmar nyang lugs kyi dkyil 'khor bzhengs nas sgrub mchod tshar bco lnga tshogs 'khor dang bcas pa zhig kyang byas/ rig 'dzin chen po'i gsung gis/
'gong po ar gtad cig bsgrubs nas mnan na phyogs 'dir bde gzar mi 'byung gsung mod/ bdud dbang ches pas byedadagos zhu mkhan med pa'i khar/ rje btsun dpon slob tshos shan
khong bon khongs kyi rnam pas bka' bkyon mang po mdzad/ de'i zhor zhal ngo nang bzan tshos bteg nas/ phyogs der dad pa byed mkhan nged gnyis gsum las ma byung gsung las
yar lam g.yung pa la 'gong po ar gtad sgrubs kyi byas kyang khas ma blangs/ 'dir yang mi mdzad 'dug /bde gzar langs na khe yod dgongs par gda' na'ang / gus subs thebs
med pa zhig 'byung ste/ mi nyan tsa na bya thabs mi gda'/ khyed rang yang 'di las snga ba zhig 'phrad na/ lho nag gi dug ri nas byon pa'i mgon po'i skor cig yod pa de khyod
rang gi chos skal yin/ de 'phrod na'ang legs po zhig yong ba yod de ma 'phrod/ de thengs cig la byed rgyu mi gda' gsungs te/ phyis de kho na byung ba 'di yin mod/ mi rnams
bdud dbang gyuratshe log shes rno/ /mi bslu nges pa'i dam pa zog por 'dzin/ /mi min mi dang lha min lha ru mthong / /mi 'os bya ba sgrub la chas pa bzhin/ 'on kyang
sngon gyi smon lam

mtha' btsan pas/ /bdud dbang ma song dam pa'i thugs mdzod longs/ /gang zer dbyangs su len la ma nyan par/ /rig 'dzin sprul sku'i zhal bzang mthong bas dad/ /dad med skye bo'i
rjes su ma zhugs shing / /zhing 'dir rnyed dka'i mgon de mnyes par byas/ /byas pa don yod dam chos nying khu thos/ /thos lo ma yin nges shes mtshan ma mthong / /lo de'i
zla ba bcu pa'i tshes bcu gcig la/ hor smad pa'i dmag dpung che ba brgyugs/ tsher ma mang po bsregs/ g.yag lug mang po yang dag par ded/ /mi bsad ni ma byung / lo gtor
kha cig brdabs pas/ de nub brda' zhogs byas yud kyis bros nas mi 'dug cing / phyis su dgon pa'i stabs nas 'di pa dang spyod lam 'dres/ nged rang gi gra pa'i khungs 'dras
kyang bskang gso bzhin byas 'dug pas 'gyangs se ni byung mod/ 'ga' zhig ni mtha' gtsang song / nged kyi pha mes nas bzung deng sang gi bar nged dang 'gras pa tsho rtsad ma
rdzogs pa ye mi gda'/ bla ma rdo rje 'chang de bzhugs pa'i bar la mi lo chen po nyer bdun tsam gyi bar/ zhal ngo sku tshe bar chad du song ba dang / byus kha dma' ba tsam
yang ma byung / bde zhing skyid pa de yun rings pas gyen lan thur gyi tshul du mi bde ba mang du langs/ mdung thad 'dzin drags pas yon tan skyon du song nas mtha' bzhi
dgras 'khor/ nyang shab gnyis char du bun ne zing nge ba'i ngang la song / gnas pas

seng ge rtse phrogs/ dmag bo dong la chas grub 'dug pa la/ dpal nag po chen pau'i gtor chen zhig brdabs pas/ lam du zhugs tshar ba glo bur du phyir log nas bde bar gyur mod/
lha sa rdzong pa'i dmag sngon mo rdzong bya bar byung skabs kyang / gtor ma sogs 'phangs na rtags thon nges bdog ste rjebatsun dbon de skabs gnas gsar pa'i gtsug rgyan
'di phyi'i skyabs gnas su bzhugs pa des/ rdzong nas lha sa pa'i dmag la ja 'dren gnang ba sogs sgo du ma nas rten 'brel 'phyugs pa 'dra bas yid ches pa zhig ma byung / gang
ltar de nas bzung 'di yin med de ba zhig gi ngang la 'gro'i gda'/ lo nyer lnga lon pa'i dus/ bdag gi bla ma drin can mnga' ris pa de bsnyung ba'i tshul bstan pa zla ba
gcig dang zhag nyi shu'i bar du byung ba la/ nyin mi dal mtshan mi gnyid pa'i tshul du gzims 'gab tu nyal/ zhabs snying ga la sbyar zhing bsros/ bshang gci thams cad kyang
phyag phyi byas pas sdig pa dag pa'i rtags mang po byung / gsung gi tha mar/ chos rje khyed skyid chos dang rnam g.yeng du ma song bar dge sbyor la 'bungs/ dkon cog brtsegs
pa dang 'dul ba lung gzhi cis kyang zhu thub pa gyis/ las 'bras la chung ngu nas 'dzem dgos gsungs/ de nas gsung ye mi 'byon par spyan nam mkha' la had de gzigs pa
kho na'i ngang nas/ sa ga zla ba'i tshes brgyad kyi srod la dgongs pa chos

dbyings su thim nas/ tshes bco lnga'i bar sku'i gzi 'od zla ba ltar dwangs shing 'od 'phro ba gzhon nu lang tsho la babs pa'i rnam pa can du bzhugs/ de nas gzhan rtags ni ci
yang ma byung / sku'i gzi mdangs bsnyung ba'i sgang gi de tsam du 'dug nas/ zhag gsum bzhag kyang gzhan khyad ma byung ba nas/ tshes bco brgyad kyi nyin sku gdungarin po
che nged rang gi phyag phyi byas pa'i tshe'ang shin tu gtsang zhing dri zhim la yid 'phrog pa zhig gda'/ chab ser re tsam yod na'ang byin rlabs rten yong ba 'dug pa la
snyam pa byung ma thag cor sgra dang bcas chu gtsang dwangs pa 'dra mo ting gang byon pa de khengs ma thag rbad kyis chad/ sku'i gnas 'di 'dra nas byon yang thams cad kyis
bltas pas mi shes la/ de'i srod la dpal kye rdo rje'i rdul tshon gyi dkyil 'khor du zhugs la zhen pa na/ me thams cad dum bu gcig tu gyur pa'i rtse mo/ nA ro mkha' spyod
ma'i dbyibs 'dra ba 'bar/ 'ja' dkar po bsam gyis mi khyab pa 'dus/ de nub ma shes mod/ sang nyin thab ka'i nye 'khor nas me tog dkar po sil ma lhag par rnyed/ me mchod
kyi sgang tsam la thag sgra dang bcas thugs ka'i thad kyi bug pa nas bdag gi pang du sku sha mtheb sor tsam zhig byon/ sku gdung thams cad ni shel ltar dwangs pa'i gdung
log tu phal cher gyur/ ring bsrel kyang mang du byon/ me mchod phul grub nas pur khang la mgo gtad nyal

ba na/ bla ma de sku thang rkyang du bzhes pa'i sku'i dbyibs ji lta ba zhig sngas 'gor byon nas chos rje yar bzhengs dang gsung ba la/ bdag thugs kyis gtong ba lags sam zhus
ngus pas/ ngu mi dgos nga 'og min du sleb/ 'og min 'di ga yin mod gsungs phyag spyi bor bzhag byung ma thag gnyid sad byung bas/ mchi mas sngas bangs 'dug cing / slar yang
skad kyis brnangs par ngus/ pha yis yang yang bor ba'i dwa phrug bdag /bdag gzhan don gnyis sgrub par rlom lags mod/ /mod la bla ma dran pa'i mchi ma lhungs/ /kyi hud
bsams shing bla ma yab sras dran/ /de nas dgung zhag gi bar thugs dam gyi snying po dpal kye rdo rje'i rdul tshon gyi dkyil 'khor bzhengs te/ zhags bdun bdun nas dkyil 'khor
bsdu ba dang / sta gon skyor ba sogs gzhan phan bdud rtsi ji lta ba'i lugs bzhin bdag cag bzhis dgung zhag ma grol bar cho ga tshar gnyis re byas/ gsol ba btab/ bdag
gcig pus dpal rdo rje 'jigs byed ro langs brgyad skor gyi rdul tshon gyi dkyil 'khor du dgung zhag gsum pa'i bar mchod cing gsol ba btab/ nged kyi bla ma de na bza' tshun
'theb yong mi nyan par gcig byung ma thag gcig mi la gnang tshar 'gro bas phyag rdzas ni mi bdog /'phral gyi rdo rje 'dzin pa dang dge slong gi mkho ba'i yo byad cung zad
yod pa de rnams dang / bdag rang gi chas ka'i lugs drag pa rnams

mkhan chen thams cad mkhyen pa'i drung du thugs dam la 'dogs par zhu ba la phul/ dgung zhag gsum pa'i thog tu dgongs rdzogs dngos gzhi'i khungs dge 'dun brgyad brgya tsam la
nyin thub kyi bsnyen bkur gang ci thams cad sde pa nas sku drin bskyangs te shin tu rgyas par bsgrubs/ nged rang gis bdag tu bzung ba'i dngos po thams cad phongs pa med
par btang / dgung zhag de grol 'phral nas bzung dge sbyor zhig byed dgos snyams yod kyang 'gyangs pa'i skabs shig rmi lam du/ bde ba can na bdag gi bla ma rdo rje 'chang
de bzhugs 'dug pa'i drung du sleb/ byin rlabs zhus pas/ nga khyod la re chen po zhig yod de/ khyod ri khrod 'grims zer sgug sgug nas/ klungs khrod du tha mal du 'chi ba
'dra zer drung bla ma ba'ang thugs khral du gyur gda'/ da dung bu tsha'i spyod pa ka byed dam/ khyer kha la gsung mgo la thal lcag cig skyon byung bas gnyid phrad kyi sad/
bla ma de'i zhal ras mig sngar gsal drag nas skad thon par ngus/ da thabs med/ da nang rang nas dge sbyor sgrigs bcur zhig byed dgos snyam/ de nas bzung nyi ma phyed yan
kha ton gyi khungs/ lto gdan gcig tu sgyur/ gtor bsngos thun gnyis/ brgya rtsa/ za byed mkha' 'gro'i sbyin sreg satstsha 'debs pa sogs g.yeng ba dang / gnyid dbang du mi
gtong ba'i dam bca' drag po zhig bgyis na'ang / dam bca' 'dus byas yin pas 'phral du zhig /dam pa'i spyod pa bslabs kyang mi shes la/ /dam pa min

pa'i kun sbyor zhor la shes/ /dam pas khrel gnas bdag la bla mas gzigs/ /gzigs pa sgrib med de yis dus kun du/ /du ma'i gsung gis dge la bskul na yang / /yang dag ma yin rnam
rtog kho nas g.yengs/ /g.yengs med bsam gtan sgom dus nam yong na/ /na rgas 'chi skye'i sdug bsngal bzod par dka'/ /dka' bas btsal ba'i chos ni de bas dkon/ /dkon mchog
skyabs su 'dzin pa ches dkon mod/ /mod la bsam mno thong la dge sbyor 'bungs/ /sku gdung rin po che la gdung tsha khri tsho brgyad btab pa sogs rang gi nus pa dang bstun
pa'i sku drin khyer thabs de tsam las ni ma grub/ bla ma 'di'i phyogs su lus longs spyod gtang na'ang chungs ba las mi bdog ste/ ji srid ma shi'i bar du ma brjed par gsol
ba 'debs pa las thabs gzhan mi gda'/ lo de'i nang du sde chen 'ga' zhig gis sbyar dug ma rungs pa zhig btang ba la brten nas/ zug gzer la sran pa'i thabs med cing / sems
'khrul nas gnam sa mgo gzhug mi shes pa zhag lnga tsam byung / nang gcig shin tu ma bde bar 'chi ba yin nam snyam/ 'pho ba lta bur 'gro bsam lam zab cig bsgoms pas/ bla
ma dran drags 'chi ma mang du shor bas/ blo bzang 'khris na yod pa'i mno bsam la nga zug ma bzod par ngu ba yin nam bsams pa 'dra/ bla ma yin pa la thugs dam la 'jog dgos
zer chos bshad mang po byas byung /

de 'phral slob dpon padma la gsol ba zhig 'debs dgos snyam/ gtor ma bshams/ byang gter gyi 'phrin las 'bring po gyer bas/ spyan 'dren yan la ni zla bo tshos gyir ba ma gtogs/
skad thon rgyu'ang mi gda'/ spyan 'dren nas shes pa 'ur/ skad 'bod pa rgyag pa tsam thon/ drag rol yun ring la dos drag pa byas/ de ma thag nad khrus nas/ khrus skor khor
bcu gsum byung bas nad sing nge thon nas/ deng sang gi bar du zo mdog bzang la byung tshad bzhes chog pa'i phag pa la 'gran btsugs chog pa 'di ga lags mod/ dug gsum nad
sel ayon byin rlabs kyis/ /dug nad ma lus bshang ba'i lam nas bud/ /dug ro tsam yang med pa'i gdengs chen thob/ /dug chen bdud rtsir bsgyur ba'ang bla ma'i drin/ /'di
nas bzung ste/ brag sna ba'i sgos g.yog a zhang bya ba zhig gis gzung thud rdo char dang bcas pa bya ba'i bar dang / des mtshon nas glang lo gling log chen mo'i bar gyi byas
byung rnams zhib par bris na/ snang tshul thos na dgra yang mchi ma 'chor/ /mno bsam btang na snying rlung glo bur lang / /gnas tshul bsams na yi mug tshig pa za/ /de
phyir de dag brgyang du skyur las zhog /sdug po nyams su myong ba des chog gi /sdug gtam yi ger bris nas dgos pa med/ /sdug bsngal rtsa ba dmyal bar ma skyes na/ /sdug po
de tsam sran na'ang thub par mchis/ /bo dong nas bud pa'i tshe'ang / sde pa rnams kyang rta khrom bzabs sprod dge rtsa lo gsar

la 'byon pa 'dra mo ma gtogs mi gda'/ nged rang gi sems la kyag de ga yin/ pha yul spong bar byin gyis rlobs/ /zer gsol ba 'debs dgos pa'i tshod na thog tu byung gnas mang
po zhig 'khor nyan che/ blo phugs chos dang / chos phugs sprang / thugs dam pa dga' mo zhig nga byung snyam pa ma gtogs/ gzhan 'di yin cig ma byung / bsam 'grub rtser sdod
skabs/ brag dmar mkhan rin po che dang mjal/ byang gter gyi dug dbang de bzhugs kyi 'dug nas gsol ba btab pas/ dngul phor dang / gser zho gang / ka gdan sgril ma lnga sogs
cha rkyen mang po dgos gsung pa/ mi yul don pas de tsam mi 'byor pa 'dra snyam nas ma zhus/ ri chos shig dgos zhus pas zla ba lnga drug 'gor gsungs 'jigs 'jigs mo mdzad
kyi 'dug nas ma gnang / phyag 'bul byas grub pas de phyin chos 'brel zhig thob na dga' ba 'dra snyam phyag bzhi pa'i rjes gnang lung kha cig dang bcas pa zhus shing gnang
ngo / /sdug pos chos shor ba med zer ba bden por gda' bas/ de thams cad kyi bar du nges rang gi dge sbyor sgrigs ma che phra thams cad ye ma chag mod/ phyis skyed du
song ba nas 'chag pa mang du song byung ste/ skyed po mi theg pa'i tshan cig e yin bsam/ zla ba lnga drug gcig gi bar mi mang po'i gseb tu khyom khyom sdod dgos pa byung
bas sun pa lta bur gyur te/ myug tu sleb ma thag rang re la lugs gnyis

nas re mkhan su yang med pas skyid par yang byung / khang pa chung ngu 'os tsam zhig 'dug pa de/ myug rtsis len pa'i mi sna tshos/ nges kyi sdod sa yin zer gyi 'dug pa/ gzhan
phyag phyi drag pa tsho ni der bzhugs mi nyan 'dug pas/ za ru ma nyan pa dkon cog mchod byas gnang bar gda'/ tshe 'di'i dpon dang phyi ma'i bla ma las/ /'phral gyi sgos
dpon 'dam pa'i dad gus can/ /'gro mgon gzhon nus khong ra'i bsod nams las/ /ches chung khang chung zhig tu sdod gnas byin/ nged gnas mal zas gos gang la'ang rung mo zhig
mi bdog pas de gar 'dag sbyar byas mtshams dam po la bsdad/ 'a'i gang la snying po ye mi 'dug /sngar phan gyi za ri zi ri de dag don med 'ba' zhig la song / dge sbyor kyang
gtso cher rgya 'dre 'dis chos sgrub pa la bar chad byas kyi dogs mgon po kho na la bgyis mod/ da ni de bas kyang phyi ma phan gyi thebs shig dgos pa 'dra snyam/ gtso
bo bla ma'i rnal 'byor dang bstun nas rje bla ma'i sku stod 'bum ther gcig ngag thog nas btang / de nas bzung lo re la sku bstod 'bum ther re gtong ba'i dam bca' byas pa/
res gnyis 'bum tsam dang / phyed dang gnyis 'bum tsam song ba mang ba byung / nub cig rmi lam du/ 'dar nas rin po che'i phyag dam yin zer ba'i yi ge zhig mi zhig gis sprad
byung ba bklags pa na/ kun rdzob lha sngags ting 'dzin gyi/ /srung ba'i 'khor lo ma lus pa/ /rdo rje brag rdzong mar 'dus pas//'di nyid kho na sgom par zhu/ /bya ba zhig
'dug pa na ngo mtshar che snyam mgon po'i

sngags rnams kyang sngar kho na bzhin bzlas/ lo de'i zla ba bcu gcig pa'i nang du nub cig sa sribs tsam la rkang pa g.yon gyi na tsha yod pa 'di na sngar dang mi 'dra ba'i
tsha dbal drag pa sran mi thub par 'khyug cing 'khrig /khab btsugs pa ltar kar kar ba dang / chu khol ba ltar long long byed pa zhig 'dug pas lag pas byugs pas sreb thug
thug 'dug /mtshan phyed tsam la dge bshes phur pa bya ba zhig yod pa thun gtor 'bul du byung ba na mar me bteg nas bltas pas/ sbom phra smyug gu sbom shos tsam 'bur po rnams
kyi mdog dmar shig ge ba/ kyongs rnams nga rang gi sha'i mdog tu yod pa bzhag 'khyil ba lta bu'i sgor mo me long chen po tsam zhig 'dug pa de mthong ma thag /dge bshes
phur pa'i byad sbob kyi skrangs/ de nas rim bzhin lus thams cad skrangs pa la tsha dbal byas/ mtshan yal le a tsa 'bod dgos pa'i na tsha zhig thebs byung ba/ ngas dbang
chung zhig byas pas phan song bas/ dgod bro/ nga rang gdon gyis zin bzhin du gzhan la phan pa snyam pa'ang byung / sbrul lta bu de zhag kha cig nas je yal la song nas mi
snang bar gyur mod/ lar nged rang la chag sgo che tsa na rkang pa'i nad 'di thu ru 'gro/ chag sgo med dus tsha ber re ba tsam las mi 'byung ba zhig gda' ba/ nA ga rakSha
sogs kyi thugs dam dang / lha rje kyis zer tshad byas kyang phan rgyu ni mi gda'/ zla ba bcu gnyis pa'i tshes gnyis la drin khyer thabs med pa'i ma rgan mo de

zhi bar gshegs/ dgung zhag zhe dgu'i bar/ dpal kye rdo rje'i dkyil 'khor du dbang nyin re bzhin phul/ sku gdung la zhugs 'bul ba/ gdung tsha rnams zab phur spyan 'dren pa lo
ma 'khor gyi bar/ zla ba byung ngo cog gi tshes gnyis la sgrub mchod gang 'os re rgyas par sgrub pa sogs drin lan gyi khungs cha tsam 'khyor bar byas mod/ bsams na ma 'di'i
drin 'khyer ba la dka' mo zhig yod de/ nam zhig bdag gis byang chub mchog thob nas/ /nam mkha'i mthas klas 'gro ba sgrol nus pa/ /de tshe ma 'di drin lan 'khor lags
mod/ /de 'dra'i gnas skabs smon pa tsam du zad/ /lo nyer drug tu sleb pa'i bya lo zla ba gnyis pa'i tshes lnga la lam du zhugs zab bu lung mjal du phyin skabs/ yar lam zhong
zhong du gnas skor la phyin/ gnas mjal zhus pas/ btsun ma 'dre kha ma zhig gis khang thog nas bsgyur sbyang dang bcas sgo 'byed du ma nyan/ nan tan du zhus pas sgo phye
tsam byung / rin po che gdan sa ba bya ba yin zer ba'i btsun rgan zhig gis rten bshad byas/ ngas khas phyug mang po dang / snyan dar kha re phul bas mnyes pa 'dra gnas
tshang yang btang / khyed la ne gu'i phyag dpe 'dra yod dam zhus pas/ yod gsung / g.yar po dgos zhus pas/ ci zer do nub lta ni mi thub/ sang ni khyed 'gro/ gnas skor ba
la dpe cha bskur bas nga'i dpe khungs med du 'gro'am gsung ba la/ mi skyon nged shangs chos 'di la mos po zhig bdog na'ang de snga ma thob/ zhong zhong 'di

bla ma'i gnas yin zer bas rten 'brel cig brtag pa lags byas pas dgod cing po ti zhig khyer byung nas/ chos drug rdo rje tshig rkang dang / phyag drug pa'i gtor chog cig sprad
byung ba/ nged rang la dpe cha 'dri chas khyer khyer ba yod pas 'phral du bris pas khong mnyes/ 'dir gnas skor ba mang po byung ste thang chad skum ste nyal mkhan rkyang
min pa mi yong ba 'dug /khyod don gnyer byas dpe cha 'dri lugs dang / kha ton byed lugs sogs a tho zhig 'dug /dbyibs 'di la bltas na skye sa drag pa zhig kyang yin pa
'dra gsung ba la/ chos rje tshar ba bya ba zhig gi grwa ba/ stong mthon po ya nas kyi bla chung ngan dag cig lags/ gnas gsar ba dang na ning nas yon mchod 'brel po yod pas
rta 'di khong gis rta skyel mdzad pa yin byas pas go /khyod kyis de tsam nus nas ngas shing byin gyis gsungs yi ge ma tshar bar ong kong btang nas skyid du bcug /phar yang
zhabs tog 'bul bas mnyes par byas/ mgon khang chung ngu de'i sgo la sngas bstad nas nyal bas/ nam langs khar rmi lam du khang pa de nas mi zhig 'thon byung nas/ skad
go rgyu med pa'i pir pir 'dra zer zhing / nga'i chos gos kyi dra rnams su li khris thig le re re byas song ba na gnyid sad/ rim bzhin phyin stag sna na gung tshigs byed kyi
yod pa'i tshe/ pha rgan grub pa can de bsnyung bas/ phyir shog zer ba'i bang chen sleb/ zla bo byings yar brdzangs/ nged mi bzhis bza' btung ci yang yid la ma byas par
stag sna nas nyi ma phyed yol la

yongs pas myug tu thor cha zin pa la sleb/ pha rgan kyang sku khams gzhi med du dwangs 'dug pas go bcad par byung / thugs kyang mnyes mnyes mdzad/ slar zab bu lung la phyin
nas mkhar chen rtse'i mdun de na yar sa sribs pa la sleb/ 'o cag rnams la ngo shes ni ye med/ sa phyis pas gnas tshang mi 'byor ram zer grogs rnams sems khral du song /
bdag gis rta 'di la za rgyu zhig byung na/ nged rang rnams nub re tsam gar nyal yang chog zer zhing 'gro'i yod tsa na/ sde phyogs de nas bud med lo bco lnga tsam 'gro ba'i
spa lo ma zhig dang / btsun ma de tsam zhig bsdongs nas sleb byung ba/ nged tsho dang 'phrad ma thag 'o de ga yin zer nas/ nged tsho dang bsdongs log 'gro'i 'dug pa la/
nged kyi zla bo 'dras gang la ni 'byon byas pas don mi gcig bdog ste da yong ba gda' zer zhing dgod/ nged rnams la gnas tshang zhig gnang dgos byas pas/ nged gnyis la khang
pa med rogs byas nas g.yar gyi 'dir shog zer khrid nas/ khyim zhig tu gnas tshang g.yor rogs byas/ nged rta babs tsam la de gnyis la bzang lan cig byed snyam tsa na gar
song rtsad ma chod pa zhig byung / rim bzhin me tshor du sleb nas zhag gcig bsdad/ zab bu mdar zhag lnga bsdad nas lha khang bar pa de la skor ba gang 'gro dang / sku
'dra'i drung la nyin re la le bdun gsol 'debs dang bstun pa'i phyag brgya tshar re bgyis/ gangs ches pa nas gter lung sogs bskor ba'i spros pa ni ma byung / sgrub chen 'dras
chos skad 'dri ba la rang

re'i go tshod dang bstun pa'i lan btab pas mnyes/ chos 'brel zhu ba'ang mang po byung / de'ang zla bo sngon ma tsho gnas su slebs nas zhag kha re song / nged mi yong ba yin
nam snyam dpa'o rgan po zhig la lkog mo btab pas de na re/ ci yin/ mo 'di la phas brag la lam dod nas/ bus bye ma la lam ma dod pa'i mo zhig babs zer smras 'dug pa/ kho'i
mo de mngon shes su 'dug snyam pa'i yid ches gting nas skyes/ padma rgyal po'i sku drin rjes dran nas/ /padma'i sgrub gnas zab lung dad pas bskor/ /padma'i gsung gis nam
yang mi slu ba/ /padma'i byin rlabs rgyud la 'jug gam snyam/ /mar lam lcags po rtse/ po tog /srin 'dul/ 'jag rnams su phyin/ gnas 'brel smon lam yid ches pa re byas shing
myur tu sleb/ lo de'i zla ba lnga pa/ chu dbar nyi sbug tu 'bro'i sngags 'chang mkhas grub dbang po 'jam dpal blo gros kyi drung du chos zhu bar brtsams pa na shangs chu
shin tu rgyas pas bgrod mi thub zer bshol bar brtsams pa'i nub rmi lam du lung pa kha lho bstan ri skya khrob be ba zhig gi ldebs la khang pa nyis thog rab gsal yod pa/
de'i g.yab 'khor zhig na bla ma 'ber mo byin can raksha'i phreng ba bzung ba zhig gi drung na nga 'dug pa na/ gzhon pa zhig gis rgya raka gi phreng ba rnying pa zhig gtad
nas/ 'di khyod rang gi dang po'i thugs dam yin/ da dung bzung na khe che ba 'dug ste/ blo the tshom las mi 'dug /da res ma bzung na/ de nas mi zin zer ba zhig rmi ba

nas/ de'i sang nyin de ga drung du phyin pa'i tshe/ lung pa sogs rmi lam ji lta bar 'dug /bla ma 'di 'bro'i gdung brgyud rnying ma mtha' dag la mkhas/ ayAai ring 'bum phrag
nyi shu rtsa drug bgrangs/ zil gnon dngos su zhal gzigs/ grub pa'i dbang phyug tu gyur pa zhig yin/ de dus lam bar du skyes pa dar ma grir bsad ma thag pa'i ro chen po zhig
dang phrad/ rten 'brel legs snyam pa byung / bla ma des kyang thugs rjes lhag par bzung nas/ gnubs lugs kyi gshin rje dmar nag gi dbang lung rags pa thob/ sras po sku
skye bas spyan tshab mi nus par bar chad chen po byas/ zhag bdun tsam bsdad nas phyir yongs/ slar zla ba gcig tsam song ba'i tshe rmi lam duu bla ma de dang mjal nas lung
phyag khrid mang po gnang ba zhig rmis/ chos bka' de zhib por thob pa yin nam snyam/ sang de slar yongs chog pa'i zhu ba skyel du btang ba dang / zhi bar gshegs pa'i gtam
ngan skyel mi lam du 'phrad nas/ yid kyi re bas rdzogs pa'i mthar thug pa zhig byung ngo / /de nas re zh-ig myug nyid du mtshams la bsdad pa'i dge sbyor byed kyi yod pa'i
nub mo zhig rmi lam du/ sde pa ngag dbang rnam rgyal gyi bka' shog yin zer ba'i dbyibs rtag shun pang khebs 'dra mo byas pa'i gser gyi yi ge mtho re tsam byas pa zhig
gda' ba de'i stod na rgyas rgyas mang po 'dug pa brjed nas mi gda'/ 'gab de na da lam la gshin po 'di snying rje ba gda' bas byon/ phyis su rim bzhin ti shrIr 'khur zer
ba zhig 'dug pa ci la lta'am snyam pa

na/ 'o yug sdings ma sde pa nas la/ sde srid rin po che rin spungs pas gnang / nged la bsko 'ja'i phyag dam dang bcas pa 'byor byung na'ang / bdag dang mo dar zhing rgyas dus
dgon pa 'dzin 'dod ye med pas da ci zhig 'dzin/ da bar 'di tshor bsdad pa'i dgos pa'ang / yab bgres po 'di gnyis 'o brgyal skabs zur khyer mangs kyang thugs 'khrugs kyi
dogs bsdad pa ma gtogs da khyed rnams brtan brling zhig khel na tsa ri lta bu ga shed cig tu 'chi ba sgug pa ma gtogs 'di med zhus kyang pha rgan grub pa can des lo kha
cig gyis gsung nan tan phebs pa nas bdag tu bzung / babs su 'di 'dra zhig las kyis bskos yod gda' bas/ nged lo bcu drug lon pa'i dus rmi lam zhig la bu mo na gzhon ras sngon
po'i yug gyon byas pa mdzes po zhig gis bdag gi lag pa nas bzung ste yud kyi nam mkha' la phyin pas/ mtha' gangs ri dang / brag ri chen po mang po ye le ba byas pa'i
lung stong yangs chod de ba zhig gi dbus na/ lung pa kha byang bstan sribs che se ba zhig gi gshongs shig na/ khang chung se khrib ber ba byas pa'i dgon chung / lha khang
dang mchod rten la rdza'i gandzi ra btsugs pa/ rtsi dkar dmar spel nas btang ba'i dgon pa'i rgyab na/ rdo'i gdugs byas pa'i mchod rten rgad po mi gang lhag tsam byas pa
zhig bstan nas/ 'di khyod kyi dgon pa yin zer ba la/ sems skyo mo zhig kyang byung / gandzi ra'i kha stabs dang / dgon chung 'di

'di 'dras don med zhus pas/ thog mar 'di yin/ de nas 'dod na gser gyi gandzi ra bcu gsum gtsugs pa'i bdag po byas pas chog zer ba zhig byung ba'i dgon pa de 'di yin par gda'
bas/ 'o yug tu sleb dus gzhan thams cad rmi lam bzhin 'dug pa la/ 'du khang dmar por byas pa la sa khra dang / rgyab kyi mchod rten de mi 'dug pas ci yin snyam/ rgan po
'ga' la dris tsa na/ dang thog sa khra dang mchod rten gnyis car yod zer gyi gda'/ gang ltar kyang zla ba bcu pa'i tshes bcu bdun gyi nyin sdings ma nas 'bod mi sleb byung
mod/ kha ba chen po nyin mtshan med par babs nas/ khong tsho'i dus thog tu mi sleb par thag bcad pa'i nub rmi lam du mi mang pos mar me bteg nas ja 'dren byas/ a pho don
grub lags yin snyam pa zhig gis dar sngon po kha gang phul ba rmis te gzhi byes kyi lha 'dres bsu skyel gyi khungs yin pa 'dra/ nam mkha' glo bur du yer nas dus thog tu
bteg /myu gur bsdad pa'i nub/ mi chen po 'chams sku tsam phrog zhu gyon pa/ mi'i lag pa 'bu ljig ge ba'i do shal byas pa zhig na re/ nga'i khang pa lam kha na yod pas yar
lam khor tsam 'byon dgos zer ba zhig byung ba nas/ gos sngon la shog zer ba yin nam snyam mjal tsam byas/ dam can gyi sku la dar kha gang phul bstan pa bsrung dgos pa'i
'phrin 'chol byas dus/ dkon gnyer de na re phyag mi 'bul ba nam zer ba la/ phyag khong gis tshur 'bul rgyu'i khungs lags/ nged su yin la phyag 'tshal

gyi mi bdog byas pas khong mgu mo mi gda'/ nyer gnyis la khri thog tu bskos/ de tshe 'ja' gur dang me tog gi char pa/ 'brug mdun ri'i steng na nyal ba sogs 'dug ni zer mod
bdag rang gis ma mthong bas tig po med/ bkra shis kyi dus smugs pa thams cad 'du khang gi sgo nas gshong tshad du sleb byung ba ni mthong bas rten 'brel legs pa yin nam snyam/
de res zla ba phyed dang gnyis tsam bsdad/ drung pa dkon 'phangs pa bya ba'i bgres po jo bzang chos pa rang zhig gda' ba sogs gra rigs kun gyis byams po mdzad mod/
phal che bas gnas gsar pa'i bu yin zer ar gog gi mthong dang / bred zhum me ba ma gtogs/ dge ba'i gshes gnyen rang du ni de skabs ma mthong ba 'dra mo zhig gda'/ dgon pa
de na rgyud 'bum zhig bzhugs kyi 'dug pas/ nged rang gi zla bo bka' bcu pa byams rab zer ba deng sang rnam rgyal rab brtan gyi slob dpon mdzad po 'di la bla med kyi rgyud
kyi lung rdzogs pa zhig byas/ sdings ma ba rnams kyis kun rig mdzad pa mthong bas/ cho ga 'di tsam la'ang bcas bcos dgos pa mang po zhig 'dug snyam pa byung ngo / /'di na
blo chung bdar ma'i skye bo rnams/ /rgya mtsho'i kha dog mthong bas skrag pa bzhin/ /nged kyi ming tsam thos pas skrag gyur pa/ /rgyus med skye bo khyod las bden pa su/
/'phrad ma thag tu rang mtshang mi ston la/ /rim gyis bstan tshe nges shes skye 'gyur ba//'di 'dra skye bo ya rabs

kun gyi srol/ /khyod rnams tshur gshegs rim gyis lta bar gyis/ /sa phyogs de'i skye bo phal chen dad pa che ba/ dad pa'i rjes 'brang kho na shas che bar gda' zhing dge 'dun
phal cher tshul khrims gtsang po sha stag 'dug pa'i zhing dag cing gda' na'ang / dus kyi dbang las/ hor dang khad nye zhing / de pa dang yon mchod yin zer 'brel chen po
byas pa zhig 'dug pa dang / khams pa'i yon bdag rnams la'ang bzhugs gral sogs 'phral du dgos pa'i bsun po zhig 'dug pa nas/ myur du bor dgos bsams pa kho na byung mod/ gang
mi yog pa'i do'i dpes/ slar bsreg shing rin cen sgang yang lo de la ga 'dzin dgos pa byung na'ang / de lo ni der ma sleb/ lo tshes pa'i dbyar chos kyi thog tu sleb/ po
po dgra lha bya ba khas 'phyug dang shes sgo che ba'i tshad thub/ gyod rgan gtam lab pa zhig 'dug pa de sogs/ grwa rigs kun gyis gzhis len bsnyen bkur spyi sgos nas gzabs
thag chod pa mang po byas/ tha na snga chab phyi chab tshun 'dul ba'i phyag len khrig khrig pa dang sing sing zhig gda' bas dga' ba la bsam pa'ang byung / der sleb pa'i
nub g.yag rog po chen po zhig rgol ba'i khungs byas byung ba mgon g.yag byed zer nas bzung / phye mar byin/ mgon po'i gtor ma mgo thog tu bzhags nas bka' bsgo byas pa'i
rmi lam gsal po zhig byung / lar nged gar sdod sa de'i gzhi bdag phal che bas rmi lam du dbang re nges par zhu'i gda' bas yin nam/ gang phyin sar skyid pa de ga

min pa/ 'tshub byung / mi na/ rta na zer ba rang cher yong ma dran/ 'dul 'dzin mkhas pas bskyangs pa'i 'dul grar sleb/ /mthu chen gzhi bdag drags pa dam la btags/ /phyogs de'i
gnas tshul nges pa tsam bgyis te/ /dgung zhag bdun bsdad rang gi gnas su 'ongs/ /de nas bka' brgyud bstan pa'i bdag po 'brug pa gcung smyon de la mi phyed pa'i dad pa
zhig yod pa dang / thugs kyang mnyes po zhig yod pa nas shog gsungs pa'i bka' lung bka' dam/ dngos dang rmi lam du yang yang byung ba nas/ lo nyer bdun lon pa'i khyi lo
zla ba lnga pa'i nang du ra lung la phyin nas zla ba phyed dang gsum tsam bsdad/ bla ma des lugs gnyis nas rang gi sras la ji ltar mdzad pa bzhin gyi brtse bas bskyangs/
bde mchog snyan brgyud dang / nA ro chos drug nyams khrid du gtso bor zhus/ ro snyoms dkor mdzod le'u drug pa sogs zhor nyan gyi tshul du'ang gsung chos mang po zhig thob
la/ nA ro chos drug la gsung ji lta ba'i zin bris shig kyang byas/ de tshe rgyal dbang sprul sku gsum pa spos skya tshe ring ma na sgar mdzad bzhugs pa'i drung du/ rten
'brel rdzogs pa dang / dkon mchog brtsegs pa'i lung / rje yab sras kyis gsan pa'i phyag phyi byas thog skabs shig sprul sku rin po che'i drung na phyogs kyi bka' bcu rab
'byams pa mang po zhig tshogs pa'i gral chen ja bur gyi bkod pa rgyas pa dang bcas pa zhig gi tshe khong rnams phyag rgya chen po dang / ayon bsnyen sgrub kyi nyams len rtags
bsal du bkod pa'i sgro gleng

mang po mdzad/ rab 'byams pa khams chen du rlom pa zhig gis/ rtag pa'i dngos po yod/ de bde gshegs snying po yin/ jo nang kun mkhyen chen po de ltar bzhed zer brgyal 'gro ba
tsam byed kyi 'dug pa la/ mi 'thad zer mkhan su yang mi 'dug pas/ sems la tshe ring tsa na skad cha ci yang zhig tshor gyi 'dug /kun mkhyen chen pos bde gshegs snying po
rtag par zhal gyis bzhes bdog ste/ dngos po yin par mi bzhed/ khong gis gsung rab kun na/ stong gzhi rang bzhin 'od gsal 'dus ma byas/ /gsung pa kho na yod mod/ 'di mi
'thad tshul 'dra labs na rung ba tsam 'dug ste g.yem ma mu cor gyi rgyal por 'dug pas dgag sgrub kyi yul du'ang mi 'dug la/ lar chos rje thams cad mkhyen pa bu ston gsung
pa de kho na mad/ kho bo gzhung lugs la thos bsam ma nus par sgom la yongs pa yin pas sgro gleng byed pa'i bab thob med/ de nas kyang phyag rgya chen po brjod bral de brjod
byar byas pa'i sgro gleng sogs dgod bro la yid mug pa zhig byung nas kha rog par bsdad/ a ho sems kyi rang zhal lta ba'i tshe/ /tha snyad tshig gi zir long 'di ci dgos/
/tha snyad bslab tshe stong nyid don du gnyer/ /stong nyid sgom dus tha snyad ra mdar 'bod/ /rgyal bas lung bstan kun mkhyen jo nang pa/ /'ga' 'dus skyon med grub mtha'
bzhed lags mod/ /gtsang dag bde dang rtag pa'i mthar thug pa'i/ /bde gshegs snying po dngos por bzhed re skan/ /der gsung chos rnams re zhig rdzogs/ nged phyir 'ong khar/
khyab bdag gcung smyon chos kyi rgyal po nyid kyi bzhugs

gdan la nged sdod du bcug /gnang sbyin mang po mdzad/ gos can gyi sgom zhwa legs po zhig phyag la dar nas mgo la sbran te/ da lam 'bul ba'i gtso bo 'di yin/ mi mang sa dang
khrom dbang sogs kyi tshe nges par bzhes par zhu gsung ba dang / sems la nga rang la rtsa ba'i cha lugs zhig yod pa bor bas yong ba med snyam pa shar na'ang / bla ma gcig
dang rten 'brel 'phyugs na bla ma thams cad srog gcig pas sbal pa rma can bzhin 'gyur bar bshad pa de dran nas da lam khas blangs/ phyis su mi nus gang yin tshig gis sbyangs
pas chog snyam nas/ de ga bgyid zhus pas thugs mnyes pa'i rnam 'gyur mang po zhig mdzad kyi gda'/ bka' brgyud bstan pa'i gtsug rgyan gcung smyon des/ /don brgyud phyag
chen gnas lugs rang ngo sprad/ /sgrub brgyud bstan pa'i bdag po khyod 'os zhes/ /chig brgyud gdams pa'i gnad 'ga' lhug par bstan/ /bstan pa rtags kyis 'dzin phyir 'di
gyon gsungs/ /gsung nan dang bcas sgom zhwa legs par stsal/ /stsal mod rtsa ba'i grub mtha' ma zin na/ /na tshod rgas kyang byis pa yin nam snyam/ /bla ma de drin che ba
zhig yin pas bka' bcag tu mi rung snyam/ de skabs tshur lam rin spungs zhabs drung sogs mi 'tshogs che sa thams cad du sgom zhwa de gyon pas/ zhwa mo tshun 'gyur ba 'dra
gsung sku rtsed mdzad pa kha re byung ba na de ga'i 'dod lan btab/ sems la grub mtha' 'gyur ba mi bdog pas sla'am snyam pa kho na byung mod/ nged rang gi gra pa

khog chung la kha rdar ba blo mi brtan la 'gyur skyen pa zhig yod pa des/ rje sa paN la 'bod pa dang bcas/ nged la skur 'debs zur za mang po byas mod/ sngon tshe dpal ldan
chos kyi grags pa yis/ /ral pa can gyi cha lugs bzung lags mod/ /skyabs gsum bka' rtags phyag rgya ma bor bas/ /mu stegs yin zhes smod mkhan su yang med/ /kho bos bla ma'i
dam tshig gzhung srong phyir/ /re zhig sgom zhwa'i cod pan bcings lags mod/ /nyams len grub mtha' gzhan du ma 'gyur bas/ /shes ldan skye bos ltas na ci zhig smod/ /rta
drel tsam la grub mtha' blos gtong zhing / /sdom gsum thob pa'i bla ma rgyab bor nas/ /lto phyir dung dung brgyug pa'i dad can khyod/ /mkhas blun skye bos khrel gnas ma yin
nam/ /blo chung gdan chung mthon por bzhag pa'i tshe/ /nga rgyal dbang gis dpon po khyad du gsod/ /rtsa ba'i grub mtha' dar tshe snying rlung lang / /lugs gnyis phyi thag
mang tshe snying re rje/ /phyis su bla ma 'di nged la gsung chos mang po zhig gsan gsung bka' lan cig min par phebs byung mod/ ye ma phul/ cis kyang ma gsan par 'bul
dgos byung na de dang bstun zhu grol cig zhu snyam pa ma grub pa'i ngang nas zhi bar gshegs/ ji ltar drag snyam sems la mi bzod pa chen po byung ba'i tshe/ stag lo zla ba
brgyad pa'i tshes bzhi'i nub rmi lam du bla ma de dang mjal zhwa mo dmar po yug shin tu legs pa zhig gnang byung nas/

da phyin dbu zhwa 'di bzhes nas/ gzhan phan mdzad pa zhu/ gdul bya yang 'di rang che ba yong ba gda' gsung 'dzum mang po zhig mdzad cing thegs song ba na/ gnyid sad pa'i tshe
bla ma grub thob de'i zhal ras mig sngar 'bral mi phod pa lam lam shar/ skad kyis brnangs par ngus/ khyod kyi bde chen ye shes sku/ /brnyes tshe skal dman bdag gi bsam
pa ji lta bar/ /legs par 'doms pa'i brda dang gsung dbyangs bstan/ /sku drin dran no da dung thugs rjes skyobs/ /mos gus lta phyir khas phyug ma song bas/ /rmi lam zhal
mthong brda thabs zab mo bstan/ /lto phyir mos mos byed pa'i zog rgan 'gas/ /da phyi bskal par zhal bzang mthong re skan/ sngar gnang ba'i sgom zhwa de glang lo shor/ zhi
bar gshegs pa'i dus byin rlabs rten la gdung brgyud rin po ches dbu zhwa sgom zhwa zhig gnang 'dug pa'ang / mi sna tshos lam bar du skyur nas lag du 'phrod ma byung mod/
bla ma bslu ba med pa 'di nyid kyis rten 'brel cig sgrigs par gor ma chag /'on kyang kho bo cag /deng sang gi bla sgub kha cig ltar/ lto ba na ma re dang / rdzogs pa'i byang
chub tshod mi byed pas/ bla ma de'i sku drin bsab phyir bla ma de las thos pa'i gdams ngag rnams la thos bsam dang / bshad sgrub la sogs pa bstan pa gsal bar byed pa'i
bgyi ba ni ma nyams par bgyid pa 'di yin no/ /ra lung nas 'khor nas ring po ma lon par khyi lo zla ba bdun pa'i tshes bcu la pha rgan grub pa

can de ngo mtshar ba'i ltas dang bcas chos kyi dbyings su gshegs/ gzhan yang mi 'dod pa'i rkyen mang po spungs pa bzhin byung na'ang / ci nus kyis dge sbyor du bsral/ dgung
zhag gi bar dpal phyag na rdo rje 'khor lo chen po'i rdul tshon gyi dkyil 'khor bzhengs te zhag bdun na sta gon skyor ba sogs gzhan phan bdud rtsi lta bur gsol ba btab/
lo de'i dpyid ma drin chen de'i nang rten/ rgyal ba rdo rje 'chang sgo rum pa chen po'i sku 'dra gser sku zhig bzheng pa'i srung 'khor dang / gzungs thams cad lag ris su
bris/ rten gyi bya ba yongs su rdzogs nas/ dpal 'khor lo sdom pa lU hi pa'i rdul tshon gyi dkyil 'khor la brten pa'i rab gnas rgyas pa tshar bdun phul ba'i tshe/ me tog gi
char kha ba ltar babs/ mar me'i phreng ba khor yug tu bzung / zhi rgyas kyi sbyin sreg gi thab nang gi rdul tshon gyi dkyil 'khor cho ga phyed tsam ma tshar bar bkra lam
me gnas pa dang / rgyas pa'i thab khung du ye shes pa spyan drangs pa'i dus/ rje btsun rdo rje 'chang de nyid mchod tshogs rgya mtsho lta bu'i dbus na gzi brjid dang bcas
ye re re byon byung ba pha grub pa can des mngon sum du gzigs pa sogs ngo mtshar ba'i ltas du ma zhig byung ngo / /lo de'i dgun sdings ma dgon par phyin/ dad pa can de
dag gis nan tan du gsol ba btab pa'i ngor/ byang gter gyi thugs sgrub rnam gsum gyi dbang lung khrid dang bcas pa zhig gzhir gnas kyi skya ser rnams la 'bul gyi yod pa'i
tshe/ grub chen

bsod nams legs pa bya bas zhus nas skya ser shin tu mang po la zhi khro dgongs pa rang grol gyi dbang khrid ngo sprod rgyas par byas pas/ srog gcod spong ba sogs dge sdig gi
'dor len byed pa mang po byung / der yod pa'i skabs su rmi lam la myur du 'gro ba'i ltas shig gsal bar byung ba dang / snga mo zhig gi dus kyang lo nyer bdun la 'chi ba'i
lung bstan gsal po zhig kyang yod/ de lo mo phya pra mkhan kun yang dog cha che zer gyi yod 'dug na'ang / de rigs la brtsi ba'i tshan min te/ sgor ma nas legs po zhig
mi 'dug pa nas/ myur bar myug tu 'ongs pa'i mtshams bsdams/ rtsa ba'i bla ma rnams la dus min 'chi bzlog gsol 'debs shig kyang bgyis bdog pa'i dngos po thams cad gtso bor
pha bla ma mkhan chen thams cad mkhyen pa'i zhabs sogs bla ma rnams kyi drung dang / dge 'dun gyi sde la spong dag la btang / mtshams dam po la bsdad pa'i dge sbyor bgyis/
'chi chos gsha' ma ma byas chos pa rnams/ /'chi ltas byung tshe tshe sgrub ma byas na/ /'chi ba 'od gsal gsal bar mi zin phyir/ /'chi dus bred dngangs dngangs skrag 'byung
bar nges/ /lo de'i mjug nas phag lo zla ba bcu gcig pa'i bar te lo khyir ba zhig mtshams la bsdad/ kha ton kyang shin tu 'phel/ lugs gnyis nas zir lang ye med dal la
skyid pa zhig byung / lo nyer bdun lon pa'i phag lo'i sos de/ pha grub pa can des theg mchog pho brang du lam zab brgyud pa bzhengs pa/

dus kyi dbang las zhig pa'i sku tshab tu chug /phyogs 'di na rje btsun sa skya pa'i bstan pa'i gzugs brnyan tsam yang dar po mi gda' bas bstan pa rin po che me dar chu dar
gyi rten 'brel la dmigs/ lam zab brgyud pa'i bla ma nyi shu rtsa gcig /mgon po che chung dmar po skor gsum dang bcas pa dang / byang gter pa'i ghu ru zhi drag /sangs rgyas
stong sku sogs bris sku sum cu rtsa lnga tsam zhig bzhengs shing rab gnas kyi bar mthar phyin pa dang / bzo bo rnams la'ang re ba rdzogs pa'i 'bul ba zhabs tog bgyis/ mtshams
de grol mtshams rin chen sgang du phyin/ rab 'byams pa mang thos bya ba'i bgres po thugs dam pa chos mthun zhig gda' ba des kye rdo rje'i dbang zhig gsol ba btab mod/
lo kha yar chos mi bshad snyam pa zhig bdog pa des khas blangs ma byas pa'i nub/ rje bla ma rdo rje 'chang de dang rmi lam du mjal/ chos rje pa'ang dbang byas pas yong
tsa na mi byed/ 'o cag ka 'di 'dra da yong gsung ba zhig byung ba nas rgyu dbang rgyas pa zhig phul/ de nas bzung dbang dgos zer tshad la dka' las la ma ltos par 'phral
bsgrubs byas pa yin no/ /mtshan nyid mi ldan bdag gi dbang bskur la/ /rgya chen phan yon 'byung ba ci zhig srid/ /'on kyang mchog gi bla mas rjes gnang nas/ /rab 'byams
dbang gi chu bo kho bos spel/ /de'i ston shangs mthong smon na mtshams dam po byas yod pa'i nub cig rmi lam du thugs rje chen pos byin gyis brlabs pa'i skyes bu dam pa zhig
dang 'phrad bas the tshom ma byed zer ba'i lung bstan gsal ba zhig byung /

ci yin nam snyam yod pa'i dus/ sang dgongs de nged rang la chos 'brel yod tsam gsan pa'i chos rje smon lam pa bya ba zhig yod pa de byon byung bas gsang stabs su mtshams khog
tu mjal/ rdo rje gling pa'i gter chos thugs rje chen po ngan song kun skyob kyi dbang lung rnams yid ches par zhus/ de'ang bla ma 'dis bla ma brgya dang gnyis bsten nas
bka' 'gyur ro cog la sogs pa/ gsan pa rgya mtsho'i pha rol tu byon pa lta ba nam mkha' lta bu klong du gyur kyang bde mchog gi yi ge bdun pa dang / ma Ni dung phyur kha
re bgrangs gnam lcags kyi thog dbu gtsug rang du babs pa brdar nas tsog pur bzhugs pa'i gsum phrag nas thal song kyang ba spu bzhob tsam las ma byung ba sogs lung rtogs
kyi yon tan du ma mnga'/ 'phral kyang 'jig rten chos brgyad hrul por zhig pa'i sbas pa'i rnal 'byor chen po zhig yin la/ bla ma 'di las snga phyir chos kyi sku drin bsam
gyis mi khyab pa zhig thob pas bdag la drin shin tu che bar byung bas lung bstan gyis ma bslus pa yin no/ /de'i dgun nges par grub pa'i dbang phyug dkar rtsi rtogs ldan sde
pa nas kyis spyan drangs mthong smon du phebs skabs de snga'ang gsung chos thor bu thob pas dad po yod na'ang / nged sdings mar sleb pa dang thug mjal ma thub dogs pa
la/ bla ma de'i zhal nas nged kyi ni gu 'di kho la sprad nga 'chi ru 'gro rgyu yin gsung bsgug sdod mdzad kyi yod 'dug pa nas 'phral du 'ongs/ shangs chos rje nyid la mnga'
ba phal

cher zhus shing nyams su myong / gzhan yang dgongs pa kun 'dus sogs chos bka' du ma zhag nyer lnga'i bar zhus so/ /lo nyer brgyad lon pa'i byi lo'ang zla ba brgyad kyi bar
mtshams kho na la bsdad pa'i dge sbyor bgyis/ de lo'ang bdag gi nu bo dad gus kyi zhing sa gshin la/ mkhyen rab kyi sdong po rgyas pa/ dpa' rtsal gyi g.yur za ba zhig bdog
pa de/ sku tshe lo nyer lnga las mi thub pa'i lung bstan byung ba nas/ tshe dbang brgya tshar zhig phul bas zla ba drug sku tshe bsrings/ de tsam nas tshe dbang 'dra byas
na nur sgyong yong re na'ang / gzhan dbang gyur nas bya thabs ma byung ba ltar/ dus las yol ba sogs snang tshul mang po zhig gis sems skyo ba'i tshad thub pa zhig byung
/ dpal 'khor lo chen po'i rdul tshon gyi dkyil 'khor du dbang zhag re dgu'i bar phul/ zhag bdun bdun nas dkyil 'khor spod pa dang mnyam du zhi ba'i sbyin sreg kyang ci
mang re sogs sdig pa sbyong ba'i thabs yid ches pa zhig bgyis/ lo de'i zla ba bcu gnyis pa sdings ma dgon par/ grub pa'i dbang phyug snar mo chos rjes nan gyis bskul nas
padma gling pa'i gter chos tshe sgrub rdo rje'i phreng ba'i sgrub chen zhag bdun pa zhig bgyis pa na/ zhag gsum song ba'i tshe 'gong po'i cho 'phrul blo las 'das pa zhig
kyang byung / sman sgrub kyi shar gyi thod pa de'ang mandza'i steng nas 'dril 'dug pa sogs bar chad kyi mtshan ma kha re byung ba na/ 'jigs pa dang the tshom med par/ dbang
drag padma'i drag

po'i sbyin sreg cig byas pa de'i nub rmi lam du/ sbrang bu nyam chung rid po bcu gsum lcags sder zhig na bcug pa shi 'dug pa de thams cad ngas bsad pa'i khungs la/ gnyis la
dbugs gyu tsam 'dug pas da dung drag po'i sbyin sreg gcig grub na/ phyogs der phan pa 'dug ste da bar ma thub/ gang ltar bar chad de legs par thul/ thod pa'ang sngar bzhin
sleb 'dug cing / de'i sang nas sman langs nas gling khongs thams cad dri bzang pos khyab/ ril bu rnams thod par 'jug pa'i dus skam thag chod chen bdog cing / thod pa kha
sbyar mtshams kyi zan rnams 'khyags nas mi phed pa tsam 'dug mod/ ril bu thams cad rlon pa khol nyams yod pa dang bcas shing 'phel yang chen po byung 'dug la/ phyis su
zla ba lnga tsam gyi bar ril bu rnams ye ma skam par 'dug pa la/ hor rgyal mtshan bya ba de myur du byung ba'i dus/ /snod de nas ril bu byin pas/ de nub nang rang skam thag
chod song ba/ bstan dgra 'di rigs la gtam 'dres na'ang dngos grub yal 'gro ba der gda'o/ /gang na'ang der sgrub pa cha lag tshang ma byas/ gtor ma'i sbyin sreg gi dus
bud shing gi nus pa rdzogs nas kyang / thab kyi dbus su me mar me 'bring po tsam zhig 'bar ba ja sbyor cig tsam gyi bar byung ba dang / gtor ma zor du 'phang ba'i tshe/
thog mar gdong lhags mi tshugs pa tsam byung ba la/ 'du khang gi sgo thon ma thag rlung kham nag chen po zhig rgyab nas

langs te zor gtor brdeg long med par dgra phyogs su sgyel ba dang / dam sri sgrol ba'i mtshams kyi skabs su/ nged kyi lag na rtse sag bzang po zhig yod pa des/ ltad mo ba btsun
ma zhig gi lag pa star mo'i ldebs la sbyar ba'i thog tu thag sgra dang bcas phog song na'ang / zhur ma tsam yang ma byung ba ni thams cad kyis dngos su mthong ba de
lags/ ril bu de ni nad gdon grib thams cad sel bar nus pa'i byin rlabs can zhig byung ba yin no/ /dad ldan slob ma'i tshogs kyis gsol btab nas/ /tshad ldan gdams pa'i go
rim ji bzhin du/ /bcud ldan sman gyi sgrub pa mtha' ru phyin/ /skal ldan 'gro ba'i re ba rdzogs par byas/ /lo nyer brgyad lon pa'i glang lo dpyid/ myug tu byang gter nas
gsungs pa'i phyi sgrub sman gyi bcud len zhig zhag bdun bsgrubs pa'i dus dri bzang po'ang cung zad dang 'phel che ba sogs rtags ni yid ches par byung mod/ bkra rtags thams
cad legs po zhig ye ma byung bas/ de la dmigs pa'i thabs 'dra dgos pa yod na'ang grub pa zhig ma byung / lo de'i zla ba gnyis pa'i nang du bdag gi bla ma mkhan chen thams
cad mkhyen pa'i zhal snga nas spyan 'dren ma zhus par phebs byung ba nas/ sa dang po la'ang mi smon pa'i dga' spro byung / da lam gzhan don spyod rgyu ye med/ khyed la
chos shig bshod du yongs pa yin gsungs pa na/ dga' zhing mgu la ba spu langs/ mchi ma'ang lhug par shor/ zhabs la gtugs pa'i phyag bgyis te/ gang gnang

zhus pas da lam 'jigs byed 'di byed gsung ba ltar 'o yug sdings mar spyan drangs/ dpal rdo rje 'jigs byed rwa lugs thun mong ma yin pa'i dbang lung man ngag bshad pa thams
cad yongs su rdzogs pa dang / khyad par rwa khrid mkha' 'gro snyan brgyud nyams khrid du stsal bas bskyed rdzogs zab mo'i lam gyi gnad gsang thams cad khong du chud/ rdo
rje theg pa'i gnas thams cad la klong du gyur pa zhig byung ste/ dran pas gdung sel khyab bdag ma he'i zhal/ /ngur smrig zol gyis rol pa'i pha rgod des/ /'khrul med gnad
kyi lam gsang 'di bstan tshe/ /mtha' yas chos kyi rang zhal rjen par mthong / /padma dbang chen yang gsang khros pa'i dbang lung man ngag thams cad rdzogs par gnang / slar
phyags phyi byas zab bur phyin/ der zhag lnga bzhugs nas thugs sgrub kyi dbang bsdus pa dang / nA ro mkha' spyod kyi byin rlabs sogs dbang lung kha cig kyang gnang / slar
myur du zhag lnga tsam bzhugs te stod la byon/ de nas ring po ma lon pa na mnga' ris chos kyi rgyal po sprul sku chen po chu bo ri nas gtsang du phebs 'dug pa spyan drangs/
zla ba lnga tsam gyi bar bsnyen bkur te/ rje nyid kyi gter chos phal che ba dang tshe brtan rgyal mtshan dang ratna gling pa'i bla ma zhi drag /padma gling pa'i bla
ma nor bu rgya mtsho rnams sgrub chen dang 'brel ba'i dbang lung / ma Ni bka' 'bum skye bdun sgrub chen dang 'brel ba'i dbang lung / khyad par

byang gter gyi sgrub chen bka' brgyad drag po rang byung rang shar chen po'i sgrub chen sman sgrub dang bcas pa'i sgrub dbang thun mong ma yin pa sogs gdams pa du ma zhig thob/
'bul ba'i dngos po'ang ci 'byor pa zhig phul te phyir byon/ skabs shig sdings ma dgon par dge 'dun kha cig la ni gu chos drug dgos gsungs pa nas bshad pa'i zla la yon
bdag khams pa rgan po kha cig kyang zhugs/ sgyu lus kyi dmigs pa'i sgang la myug tu mi yong kha med cig byung nas khrid pa rnams la nged ma sleb bar dmigs pa rnams chig
'gril du sgoms shig ces smras nas/ myug tu slebs pa'i zhag gnyis gsum nas ga re de tsho sgom gyi yod dam med/ yod na 'phro la gzhag na 'phangs/ mi sgom na ngal ba las mi
'dug pas phar mi 'gro dgos snyam/ nub cig rmi lam bzung nas ltar phyin pas/ khrid pa de dag gi kun spyod/ za 'grogs nyal lugs tshun gsal bar mthong / skal dman gnyis gsum
zhig ma gtogs khrid pa byings dang khyad par khams pa rgad po de rnams sdug rus byas sgom zhing 'dug nas zhag lnga las ma 'gor ba phyin/ ming gsal ni ma byas gnas tshul
rnams bshad nas ched du sgom dgos tshul byas bogs thon pa cung zad kyang byung gda'/ de nas yun mi ring ba zhig nas/ dus kyis zings log kham po che zhig langs/ bdag gi phu
bo lugs gnyis nas 'gran zla thams cad dang bral zhing / 'gran par 'dod pa rnams kyi gzi brjid 'phrog pa la dpa' ba

zhig yod pa de dus kyi mthar lhung ba la brten/ glo bur du 'jigs shing stabs pas yul 'khor nor rdzas thams cad bor te gtsang po lho brgyud du mtshan mo gcig la slebs par bgyis/
rim gyi dam pa'i bsti gnas chos lung dgon par slebs/ mkhan chen rin po che dpon slob rnams kyi/ nged de pa'i dus kyi snang tshul la ma snyas/ dang thog gi tshul dgongs
nas brtse skyong bsam gyis mi khyab par mdzad/ gzungs sgrub khang pa bya bar bsdad/ zhi bar gshegs pa de'i thugs dam gyi snying po dpal 'khor lo sdom pa lU hi pa'i ras
bris kyi dkyil 'khor la brten nas dgung zhag gi bar dbang bskur ba rgyas par 'bul ba sogs sku sdig sbyong ba'i thabs bgyis mod/ 'di nyid bskyed rdzogs kyi thugs dam la gsal
snang thob pa zhig yod pas/ mtshams sbyor ngan pas rgyud dkrugs kyang / gsal dngas rdzing bur rdo rgyab bzhin/ /sngar gyi gnad kyis bar ma dor/ /zhes gsungs pa bzhin/
bar dor grub mtha' snyog par/ dam pa bslu ba med pa gsum zhal 'dzom byung bas de la ltos par mi gda' na'ang / nged rang gi sku drin gso ba phyogs su 'dug pas bgyis pa tsam
yin/ chos lung der shas cher mtshams byas/ pha bla ma tshar pa chos rje de'i sku drin gyis/ skyid sdug thams cad dge sbyor du bsrel thub tsam bdog pas skyid pa yang byung
/ lugs gnyis nas rnam g.yeng med pas dge sbyor kyang shin tu 'phel

ba zhig byung ba yin no/ /der mkhan chen rin po che las/ tshe dbang dang rnam sras kyi rjes gnang zhig thob/ rje bla ma kun bzang mthu stobs kyi zhabs las mi tra khrid drug
sogs chos kha yar thob/ lo de'i zla ba bcu gcig pa'i gnam gang la rje bla ma nges par grub pa dkar rtsi rtogs ldan de zhi bar gshegs pa'i zhal chems su bdag pos gsung ba
yod 'dug pa bzhin 'bod du byung bas bla ma'i dam tshig la bsams nas phyin/ sku gdung rin po che zhugs la 'bul ba dgongs rdzogs kyi gsol 'debs sogs/ gang ci thams cad thugs
dgongs rdzogs nges shes pa bsgrubs mod/ de'i tshe rtogs ldan pa rnams kyi mdzad spyod/ mos gus thams cad kyi snang tshul nges par byung ba de lags so/ /der khong rnam
pa za ba la ma 'cham par nang 'thab mang po byas pa'i grib kyis khams nyog la rgyud 'khrug pa shin tu ma bde ba zhig nas phyir log /bres gshongs su zhag sdod byas pa'i gnas
tshang de/ rig 'dzin chen po bstan gnyis gling pa'i dbon po yin par gda' bas/ khong gi phyag na rig 'dzin chen po'i sku 'dra phyag nas ma zhig 'dug pa de la byin rlabs
zhus ma thag ma bde ba thams cad sbrul gyi shun pa brjes pa bzhin sangs kyis dag /sems la 'gyur ba chen po zhig kyang byung

bas/ phyis kyang lam zhor byung res kyi mjal snyan dar re phul byas pa yin no/ /de nas 'o yug tu phyin nas bla ma de'i dgongs rdzogs la dmigs/ sngags 'chang dbang po 'o bran
rin po che'i drung gi dbu mdzad dge 'dun lnga bcu tsam la shangs pa'i phyag chen chos drug gi nyams khrid dang / gzhan gser chos lnga'i dbang lung rje de nyid las gang
thob pa tshang ma dang / skya ser sum brgya tsam la dgongs pa kun 'dus kyi dbang khrid lung sogs bgyis pa las/ zhi khro'i dbang gi ye shes phab pa'i tshe dge bshes byams
pa chos dbang bya ba zhig la ye shes phebs te/ skyil krung bcas bzhin du mi rnams gral la 'dug pa'i steng nas yud kyis 'ongs te 'phag pa la sogs kyang byung / bum pa/ nang
mchod/ gtor ma thams cad 'du khang der ci gar bzhag pas cung zad kyang ma 'khyags shing / ne gu'i dbang zhig gi ngo sprod kyi skabs su mdun gyi nam mkha' 'ja' 'od sna lnga'i
dbus na pha bla ma rtogs ldan gyi rgyal po de 'dzum ye re bzhugs nas ngas byin gyis rlabs kyi yod gsung ba'i nyams snang gsal po zhig kyang byung / slar chos lung du
'ongs nas lo so gcig lon pa'i stag lo zla ba dang po nas zla ba bzhi'i bar mtshams nges pa can gyi dge sbyor byas de rjes sde pa rin po che dbang rgyal de chos dbyings
su phebs 'dug pa nas/ sde pa rin po che zhal bzhugs pa 'dis bdag la lan mang por thugs la btags/ brtse bas bskyang / byams po yang dag mdzad pa'i drin can zhig yin pas/ gsol
ja zhig ma zhus na mi btub snyam mjal du

phyin pas/ mnyes bzhin du sdod gsungs nas zla ba bzhi'i bar du zhabs phyir bsdad/ phyag dpe dpe khang na bzhugs pa'i po ti stong phrag phyed gnyis tsam bsgrigs gdong dar dkar
chag sogs kyi phyags phyi byas/ rje bla ma grub brnyes sdom brtson chos kyi 'byung gnas dge slong ngag dbang zhabs las gsar rnying dang 'brel ba'i dbang lung mang po zhus/
phar kyang dgongs bzhed dang bstun pa'i chos bsam gyis mi khyab pa phul/ gzhan yang rje 'ug pa lung pa dang / sham bhar mkhan rin po che nang so mtsho bo nas sogs dad
ldan mang po la so so'i bzhed pa dang bstun pa'i dbang lung man ngag nyin mtshan mi phyed par phul/ kun mkhyen chos kyi rgyal po rdzong dkar ba'i zhabs las kyang rgyu lam
sogs sku drin cung zad thob cing mi phyed pa'i dad pas rgyud brlan par gyur/ lo 'd-i nang du rong po byang chub dpal dang / sbyin pa dpal sogs kyis zhus pa'i ngor/ mgon
po dmar po skor gsum gyi thun mong man ngag ci rigs pa'i lung dang / dpal dus kyi 'khor lo'i dbang tshar gnyis/ mkha' 'gro rgya mtsho'i dbang tshar gnyis/ sdom chen/ sbyangs
pa'i yon tan/ gdugs dkar zhe gnyis ma/ kr-i ya'i dge legs su byed pa'i dkyil 'khor gsum phur pa sa lugs 'jam pa'i rdo rje sa lugs sogs dbang mang po dang / dmar mo
skor gsum/ dmar po skor gsum/ dmar chung ma skor gsum sogs rjes su gnang ba dang byin rlabs mang po/ ro snyoms sgang sgril/ ne gu'i chos drug /phyag chen ga'u ma/

thugs rje chen po'i dmar khrid/ skyo lugs kyi rwa rtse sems 'dzin sogs khrid mang po/ thugs sgrub rnams gsum dang / rta mgrin yang gsang khros pa sogs rnying ma'i dbang lung
bsam gyis mi khyab pa zhig kyang bgyis la/ lo de'i zla ba bcu gcig pa la g.yang yul skyid pa'i ljongs su sleb zhal ngo'i drung du zab pa dang rgya che ba'i chos mang du
'bul zhing gnas pa'i tshe/ bdag gi bla ma mkhan chen thams cad mkhyen pa'i zhal snga nas spyan drangs pa bzhin bde bar phebs nas der zhag lnga bzhugs/ slar myug tu phebs/
bla ma de'i sku drin gyis rnam rtog ngan pa thams cad rang grol du song ba'i mthus/ lo so gnyis lon pa'i yos lo zla ba dang po la sde pa nas kyang myug nyid du gzhi phab/
der zhal ngo rnams kyis gtso mdzad bdag cag nyi shu tsam phyin la rje btsun rdo rje rnal 'byor ma'i rtsa dbu ma slob bshad thun mong ma yin pa zhig gnang / a ho rgyal
yum dbang mos mngon sum du/ /du ma'i skye bar rjes bzung bla ma mchog /mchog 'dis zab mo'i nye lam 'di bstan tshe/ /tshe 'dir mkha' spyod 'grub la the tshom bral/ /slar bsreg
shing rin cen sgang gi dgon par spyan drangs zhag nyer lnga'i bar bsnyen bkur nas/ dpal gshin rje'i gshed dmar po lha lnga'i smin grol yongs su rdzogs pa/ dpe nag bltas
pa'i bshad yams tsam ma yin par thugs nyams su ji ltar myong ba bzhin bstan pas sems kyi sgro 'dogs

thams cad der chod/ slar grub thob tu rtags pa'i blun po kha re'i rkang pa la gtug dgos bsams pa'i blo rtsa ba nas bud/ lam dang lam ma yin pa'i shan chod pa zhig byung ste/
'jam dpal khros pa dus dgra'i dbang po des/ /'jam pa'i dbyangs kyis thugs bcud 'di bstan tshe/ /'jam dbyangs bzhed pa'i don de kho bos rtogs/ /'jam dbyangs dngos su byon
kyang zhu rgyu med/ /de nas rim bzhin pha bla ma 'o yug sdings mar spyan drangs nas/ rje btsun yab dang thun mong ba'i rtsa dbu ma nyams khrid du zhus/ bla ma de'i gsung
gis da lo cis kyang zhwa lu phyogs la rgyug las gnas skor gyis khyad par zhwa lu ba'i lugs kyi dbang lung 'di dag rdzogs pa zhig thob na ma thob na yin pas/ de zhu ba'i
khungs zhwa lu'i shar chos lung zer ba na khrid khang nas kyi chos mdzad ma zhig bzhugs pa de rang btsun pa yod 'dug pas de la zhus zer ba dang mo ru zhus te lag tu ma longs
par 'dug da sgos zhu sa ji ltar yod dang / rnam sras kyi dbyangs rol mkhas po shes pa 'dra rtsad chod pa gyis gsungs nas pha bla ma dbus la byon/ khyod kyis dus gsum
gsal bar gzigs pa'i mthus/ /ma 'ongs gnas 'di gsal bar lung bstan mod/ /bdag gis dus de gsal bar ma rtogs kyang / /dus phyis bsams tshe gsal bar nges shes skyes/ /der zhag
kha cig bsdad nas grub pa'i dbang phyug 'o bran chos rje dang / rdzogs chen byams pa ba dpon slob sogs gzhi byes kyi dge

'dun rnams la dgongs pa kun 'dus/ thugs sgrub rnam gsum/ shangs chos gser chos lnga rnams kyi dbang khrid lung smin rgyas thugs yid ches par phul/ pa rnam na/ dpal sa'i dbang
po lugs gnyis kyi 'khor lo bsgyur ba'i dbang phyug nor bu padma bzhugs pa'i drung du sleb/ brtse ba chen pos bskyangs/ de na gtsang tshong 'dus mgur mo'i khri dpon lugs
gnyis la mkhyen pa yangs pa sde pa gra lnga nas bzhugs 'dug pas mjal 'phrad mdzad/ zhwa lu sogs su sne sbyor gyi mi sna zhus/ thog mar sman lung mjal du phyin nas zhag
gcig khyams ra chen po der lcog bu phub nas bsdad/ dpal mgon stag zhon 'di nged rang gi pha mes dang / slob dpon gnyis kar brgyud kyi srung ma blo bstad na mi bslu nges pa/
mthu che la rtsal drag pa zhig yin pas/ tshogs gtor bskang gso rgyas par phul/ rdor dbyings kyi lha khang dang / smr-i ti'i gdung 'bum sogs mjal/ bla brang pas kyang ja
'dren gnang byin 'os 'gro thugs la btags/ sang snga bar thar par phyin kha che paN chen gyi sku/ gsol lhung mkhar gsil rwa gnyis ma/ rje nA ro pa'i rgyan drug /rdo rje
gdan pa nIShka langga'i phyag dril sogs byin rlabs rten mang du bzhugs pa rnams dang / dngul gyi rdo rje sems dpa' sogs bla brang 'du khang na bzhugs pa'i rten thams cad
mjal smon lam yid ches par btab/ mgon khang na 'cham sku legs po gnyis bzhugs kyi gda' ba la zhal khebs bsal

nas bltas pas 'tshub yod zer dkon gnyer de 'jigs 'jigs byed kyi gda' bas thugs 'tshab mi dgos lha 'di'i rgyus nged che ba zhig yin byas/ thar dgon sman lung dam pa'i gnas su
slebs/ /dpyal ston mkhas grub dam pa'i phyag rjes mthong / /bcos min mos gus dam pa snying nas skyes/ /slu med byin rlabs dam pa zhugs sam snyam/ /gam la bya ba'i la chen
po de brgyab nas 'ongs pas/ zhwa lu ri phug tu gung tshigs phyi ba la sleb/ bla chen rgyal mtshan pa bya ba'i gsang sngags pa chen po zhig bzhugs pa de mig ngo shes tsam
zhig yod pas khong la gnas tshang zhus/ ri phug gi rten gsum rnams dang / shar chen bla brang gi rten rnams mjal smon lam yid ches par btab/ shar chen nas drung chen des
gzhi len gzabs ma thugs la btags/ de'i tshe ri phug bla brang na mkhan chen 'jam dbyangs pa bzhugs kyi gda' ba/ khong gsung chos bzhin gnang rgyu yod pa zhig yin na mjal/
phyag 'bul zhu snyam na'ang / de'i spros pa ni chod 'dug /mjal phyin khong go sa gzhan dang mi 'dra bas phyag 'bul ba dang gzhir bcas na'ang / khong phyag rdzas phyug
la gtong phod che ba zhig grags/ nged rang sprang por song bas ltogs lha yin dgongs 'khrungs dogs gang gi'ang sgros ma btang bar spam me bsdad mod/ khong pas sku 'dra rin
po che'i drung der sum gdan snye 'bol bzang po zhig bting nas ja bzang po sun cig

gnang byung / rgyal ba bu ston yab sras dgon par sleb/ /rgyal dbang thugs rje can de'i sku brnyan mthong / /rgyal bstan gsal mdzad khyod kyi gsung bzhin du/ /rgyal ba'i bstan
pa 'dzin par smon lam btab/ /de nub rmi lam du gzims mal sku 'dra'i pad gdan la mgo bo gtsugs nas bdag khyed kyi nye gnas yun ring du byas pa'i dge slong de yin mod thugs
rjes gzigs zer gdung shugs kyi yus mang po byas pas/ sku 'dra rin po che'i phyag g.yas pa bdag gi spyi bor bzhag byung ba zhig gsal bar rmis/ de'i sang zhwa lu gnas su
sleb/ khri khang nas chos rje a byin drung bya ba zhig gnang byung ba dang / lcags stod nas nang so drung gi sne sbyor gyi phyag dam zhig yod pa bzhin zhwa lu nas slob
dpon chen po rnam sras pa'i drung gis gzhi len grogs dan yang dag par mdzad/ jo legs pa sogs kyis 'jigs pa med par rten mjal zhib la yid ches pa byung zhing zhwa lu pa'i
ban smyon tsho bred por byed kyi 'dug na'ang / nged la de dus nas phal che bas byin rlabs zhus shing byams po yang dag par mdzad/ chos skyong ba'i rgyal po chen po rnam sras
zhi drag /'chi bdag gshin rje'i dbang phyug sogs bzhugs pa'i mgon khang der gtor ma phul zhing bstan pa rgyas pa'i 'phrin las zhus/ chos skyong de pa nged rang gi rtsa
ba'i srung ma yin pa'i don gyis zil che la nyams dga' ba zhig byung zhing / tshur yong ba'i dus rgya phibs steng nas bya rog zhig

'phur byung ste rags nag po'i 'og tsam nas bsus/ phyir 'gro dus bya rog zhig gis rgyan gong bar bskyar ba ni de skabs kyi zla bo gzhi byes thams cad kyis mthong ba de yin mod/
de nas khri khang zhabs drung du shog gsung ba ltar/ spyir sde srid 'di pa dang / gnas gsar ba gnyis sku nye thugs nang gtsang la phan thogs pa re che sa zhig yin na'ang
/ nged sprang po rtogs 'khyams par song bas/ de 'dra'i ham pa byas shan mi 'dug mod/ 'on kyang bza' gang che sar rgyug pa 'di ban sprang spyi'i srol yin pa dang / khri
khang nas nged kyi kha stabs la ma gzigs/ dang mo'i khungs la gzigs nas thugs nang gtsang la thugs mnyes pa dang bcas/ sde pa rin po che mched drung dang / sde pa sku mched
thams cad dang mjal kha gnang / zhag shas sdod gsungs na'ang / rkang pa g.yon 'di'i nad de langs 'dug pas/ mtshams shig mi byed kha med yod nas zhag gcig bsdad/ skyid
po bsam gyis mi khyab pa byung / tshur lam pa na nor bu gling na da ti jo shag gis bzhengs pa'i dpal chen po zhig bzhugs pa de mjal zhing byin rlabs zhus/ myug tu sleb
ma thag dgon pa dkar por mtshams bsdams pa'i dge sbyor yid ches pa zhig byas/ de'i lo pha grub pa can yab sras gsum gyi nang rten/ bla ma rin 'byung / rdo rje mi 'khrugs
pa/ tshe dpag med/ slob dpon chen po padma/ bde mchog lhan skyes shig rnams gser skur bzhengs par

gnang ba'i srung 'khor/ gzungs kyi do dam sogs byas pa'i mthar/ rten gyi bya ba yongs su rdzogs nas dpal kye rdo rje'i rdul tshon gyi dkyil 'khor bzhengs te/ rab gnas shin
tu rgyas pa zhig byas/ de nas nyin re bzhin sgrub mchod sngon du 'gro ba'i rab gnas rgyas pa nyin re la tshar bzhi bzhi phul nas zhag nyer bdun la rab gnas rgyas pa brgya
rtsa brgyad/ thog mtha' bar gsum du zhi rgyas kyi sbyin sreg re dang bcas pa phul ba'i tshe'ang me tog gi char pa cher babs nub re mos su rdul tshon gyi dkyil 'khor dang
/ rab gnas kyi rten gyis mar me bzung ba stong ma chag par byung zhing / des mtshon pa'i bkra shis pa'i dge mtshan bsam gyis mi khyab pa zhig byung ba ltar dus de nas sde
pa rtsis gnas gsar ba dar rgyas bkra shis mkha' khyab tu 'bar ba 'di byung ba lags/ de grub ma thag myug gi dbu rtse 'di dang thog dpon chen grags pa rgyal mtshan gyis
bzhengs 'phro la gshegs/ bar skabs su sde pa nas zhig bsos mdzad pa'ang 'phro la lus pa zhig byung ba nas/ mi phal cher rnam rtog byed kyi 'dug pas de la dmigs dbu rtse rang
du mtshams zla ba gcig bsdams nas lhag pa'i lha la gsol ba btab pas bgegs mi 'byung ba'i mtshan ma brtan po zhig thob de grol rjes gtsang gi tshong 'dus mgur mo nas sa
skyong nyin byed dbang po'i bka' lung bzhin/ der phyin nas gshin rje gshed dmar po'i dbang / dmar po skor gsum/ phyag chen ga'u ma'i khrid sogs spyi

sger du chos mang po phul/ zha lu'i shar chos lung dgon pa na bzhugs pa'i rgyal yum dbang mo dang mjal ba'i sne sbyor zhus pa bzhin/ sku mtshams dam po yod 'dug na'ang brtse
bas bzung ste mjal kha byung / mjal ma thag sems 'di yin gyi tig po ci yang med pa'i hang nge ba la lus kyang yang chod de ba mchi ma bun bun pa zhig ma gtogs gang yang
ma byung / bdag gi lag pa gnyis nas bzung ste ngas na ning de nas bsgugs te khyed da bar mi 'byon pa la ngo tsha la gsung ja sbyor kha re'i bar lag pa phyag gis ma btang
sems nyid ngal bso zhig zhus pas/ bu nyon khyod gang rnam par rtog ces sogs kyi sho lo ka 'di la brgyad stong pa dang sbyar ba'i bshad pa rgyas pa zhig dang / bla ma'i rnal
'byor zhig gnang lta ba nam mkha' lta bu'i ngang nas chos spyod sgyu ma lta bu bya ba yin pas thugs dam spros bcas gtso bor bton pas spros med kyi ye shes shugs las 'byung
/ ngas brgyad stong pa la rgyun du ngag 'don byas pas gnas lugs la nges pa rnyed pa yin/ bstan pa nub la thug gda' bas 'chad nyan gtso bor mdzod bstan pa la sus phan
mi shes pas sprang po dang bla chen tsho chos skal mnyam por sbyin/ lta grub mthon po'i kha khyer gyis las 'bras ma mthong na bslu bas phyi tshul theg dman gyi spyod pas
gzhi bzung nges don gyi thugs dam la 'bungs rgan mo'i snying gtam yin no gsung zhing spyan chab byon nged der 'dus thams cad bla ma de'i mdun na yod ring sems rtog med
du had de mig mi 'dzum

par mchi ma bun ne ba kho na gda' ste mi phyed pa'i dad pa chen po zhig thob myur du 'ong bar zhus nas phyir log /slar myug tu 'ongs pa na pha bla ma thams cad mkhyen pa'i
zhal snga nas dbus na phebs 'dug pa bzhin/ gser dngul sogs khri khang du byung ba'i dngos po thams cad phyag tu phul/ 'khor lo sdom pa nag po lugs kyi dbang dang / stobs
'phrog dbang po'i gsang khrid sogs gsung gi bdud rtsi cung zad kyang thob/ zla ba bcu gcig pa la 'o yug sdigs mar cho ga mkhyen pa'i dge 'dun sum cu la bsnyen bkur zhus/
'dzab skor ba lnga brgya tsam bcas te tshe sgrub rdo rje 'phreng ba'i sgrub chen zhag bdun pa zhig bstan pa spyi'i rim gror bsgrubs pa'i tshe/ 'phrin las tshar brgyad brgya
dang sum cu song ba/ lnga brgya pha bla ma'i sku rim/ brgya phrag gcig bstan 'dzin spyi/ brgya phrag gcig bod khams spyi'i rim gro/ brgya phrag gcig de las kyang bstan
pa'i sbyin bdag spyi'i sku rim du bsngos/ sum cuu po de cho ga mdzad po rnams la dmigs/ ril bu yang dri bzang zhing 'phel shin tu che ba sogs mtshan nyid dang ldan pa zhig
byung / gzhan yang skyes stobs dang sbyangs stobs kyi yon tan mi dman pa/ myug pa slob dpon karma pa la rgyud sde lnga smin byed duu btang ba'i shangs pa'i gser chos lnga
smin grol lung bcas shin tu tshang ba zhig kyang phul/ rje bla ma thams cad mkhyen pa'i zhal snga nas kyi sku 'dra brgyad kyis gtso byas pa'i dkyil thang che chung 'dres
pa lnga bcu

lhag pa bzhengs shing rab gnas kyang rgyud sde dang mthun par bsgrubs/ lo so gsum lon pa'i 'brug lo dpyid/ gtsang gi tshong 'dus nas sa skyong dbang po rgyal ba'i bstan pa
bla mar mdzad pa des do dam dang ched gnyer mdzad/deng sang chos rje thams cad mkhyen pa bu ston rin po che'i bstan pa rdzogs par 'dzin zhing spel ba la sa'i steng na 'gran
pa'i zla thams cad dang bral ba'i rdo rje slob dpon chen po rje btsun 'jam pa'i dbyangs byang gling chos rje'i zhal snga nas dpal 'khor bde chen nas spyan drangs ba dang
bstun tshong 'dus khri khang du phyin nas/ dam pa de las dpal gsang ba 'dus pa mi bskyod rdo rje/ rdo rje 'jigs byed dpa' bo gcig pa/ bcom ldan 'das rdo rje dbyings rtsa
ba lugs rnams kyi rdul tshon gyi dkyil 'khor du dbang bskur ba zhus shing mi phyed pa'i dad pa thob/ bu ram shing pa'i rgyal tshab bla na med/ /bu ston bla ma de yi bstan
pa'i rgyun/ /legs par spel la mkhas pa'i bla ma de/ /legs par mjal bas re ba'i shing rta gang / /der zhal ngo drung la shin tu spros pa med pa'i de kho na nyid kyi myong
khrid lung sogs cha lag rdzogs pa'i thugs yid ches pa zhig dang / gzhan dbang lung thor bu phul/ slar zha lu ri phug shar chen bla brang du nag nya dang bstun nas/ rje
bla ma 'jam pa'i dbyangs de mnyes par byas nas dpal dus kyi 'khor lo sku gsung thugs yongs su rdzogs pa'i rdul tshon gyi dkyil 'khor chen por byis pa 'jug pa'i dbang bdun/
dbang gong ma/ gong chen dang bcas pa rdzogs par zhus pa'i

tshe/ kha ba shin tu che bas ri lung thams cad dung gi maNDal ltar dkar sing ges byas pa zhig byung ba/ mtshan ldan rdo rje 'dzin pa'i sku drin gyis/ /skal ldan kho bo smin
par byas pa'i tshe/ /dpal ldan dus 'khor bstan pa bod yul 'dir/ /rdzogs ldan dus dang mtshungs par byed do zhes/ /bgrang yas bstan la dga' ba'i lha rnams kyis/ /dpag yas
'dzin ma dkar 'jam gos kyis g.yogs/ /bsam yas dge ba'i mtshan ma gzhan yang mthong / /mtha' yas legs tshogs rten 'brel lhun gyis grub/ /de nas slar chos lung du rgyal yum
dbang mo de mjal du phyin dus kyang sngar kho na bzhin thugs mnyes mnyes mang po mdzad/ chos du ma zhig gi gsol ba btab pas khyed 'byon pa'i dus ma byung / nga lo brgyad
cu rtsa bzhi lon/ dpe sgrog tu mig mi gsal/ 'phar lung byed du rna bas mi thos/ chos ji ltar byas 'chad du 'dug pas rgya cher 'bul mi thub do nub 'dir bzhugs/ khyod zhwa
lu'i mkhan po byed rgyur 'dug /de'i tshe zha lu ba'i chos bdag ma 'di mi dgos ka med yin/ nged kyi chos bdag ma 'di dga' gcig bdog /ngas sang 'di'i rjes gnang byed gsungs/
bdag la zha lu'i mkhan po byung dogs med/ byung kyang zin dogs med de rjes gnang ni sku drin bskyangs zhus pas/ mkhan po byed rgyu yin par 'dug mi zin ma zer/ da lam
dus 'khor gyi bdag po chen po'i dbang zhig kyang cis kyang zhu thub pa mdzod gsungs/

sang de rdo rje rab brtan ma'i rjes gnang shin tu rgyas pa zhig mdzad/ do nub nas bzlas pa re dang gtor bsngos kyang ma chag par mdzod gsungs/ tshe dpag med 'chi med rnga sgra'i
dbang zhig gnang rjes chos rje ka bzhi pa'i thugs dam gyi dkyil thang zhig kyang gnang / rin po ches brgyad cu gya bzhi bzhugs pas khyod tshe ring ba'i rten 'brel mdzod
gsungs/ gzhan yang ngo mtshar ba'i ltad mo dang zhal 'phros mang po zhig gsung gi 'dug ste/ mkha' 'gro'i dbang mos dngos su rjes su bzung / /mkha' 'gro'i gsang tshig
ngo mtshar mang du thos/ /mkha' 'gro'i bu khyod skal ba rab yin zhes/ /mkha' 'gro'i gtso des gsal bar lung bstan mdzad/ /bla ma 'di dpyal kun mkhyen chen po'i sku skye gnyis
pa/ gsang rnying mtha' dag la mkhas pa'i tshad/ lo sum cu bug sgo la bzhugs nas thugs dam mdzad/ 'phral bgres mo de tsam du song nas kyang chos gos rnam gsum dang mi
'bral/ phyi dro'i kha zas 'jam tsam yang mi bzhes/ dang po sku gzhon pa'i dus ni nyin re la tshar re/ da lta zhag gnyis kyi khongs su brgyad stong pa tshar re zhal 'don
mdzad pa zhig yin/ phyag gi mdzub mo gnyis la oM gsum ma'i sngags 'phreng nA ga ro'i yi ger gsal po byas pa zhig gda'o/ /de nas dbon shrI byang chub sems dpa' chen po rgyal
ba bzang po'i gdung brgyud rnam par dag pa lcags stod nang so nam mkha'i drung gis shog gsung ba ltar lcags stod du phyin dgongs

bzhed dang bstun pa'i bka' dbang 'bul gyin gnas pa'i dus/ rin spungs nas gnam sa'i dbang phyug 'khor lo sgyur ba'i rgyal po des bka' shog pho nya dang bcas pa phebs pa ltar
myur du phyin te/ rgyal po'i pho brang de na/ bod yul gyi dregs ldan thams cad kyi cod pan brtul zhugs spyod pa'i rdo rje bcu gcig pa glo chen thams cad mkhyen pa'i drung
gdan chags 'dug pa bzhin/ ched du 'bod par gnang bar 'dug /bdag rang la sgos chos su dpal 'khor lo sdom pa nag po'i lugs kyi dbang bzhi sngon du 'gro ba rim bzhi'i nyams
khrid cha lag dang bcas pa zhig gnang / sde pa rin po che'i phyags phyir tshe khrid rgyas pa dang / do ha'i bshad pa shin tu zhib pa/ gzhan yang mgon po che chung / dmar
po skor gsum/ rgyud sde lnga'i dbang rgyas pa smin byed du btang ba'i shangs chos kyi gser chos rnam pa lnga'i dbang lung khrid sogs chos kyi sgo du ma'i sku drin thob/
grub dbang spyod pa'i rdo rje bcu gcig pas/ /grub brnyes nag po'i bzhed gzhung gsal bar bstan/ /grub gnyis mngon du byed la gegs med ces/ /grub pa mchog des gzengs bstod
dbugs dbyung mdzad/ /rje bla ma chos kyi 'byung gnas chos rdzong pa'i zhabs las kyang bla ma dgongs pa 'dus pa'i don dbang bsdus pa sngon du 'gro ba'i chos skor po ti brgyad
kyi lung sogs chos du ma zhig thob/ snga 'gyur bstan pa'i bdag po 'ug pa lung nas chos kyi rje zur haM rgyal ba'i sras po yab sras kyis zhus pa'i ngor/ dpal

sgrub chen bka' brgyad drag po rang byung rang shar chen po'i rdul tshon gyi dkyil 'khor du rtsa dbang / sgrub dbang thun mong dang thun mong ma yin pa/ sgrub phran gyi dbang
/ rjes gnang / yi ge phra mo tshun rdzogs pa dang / sgrub chen bka' brgyad bde gshegs 'dus pa dang / gsang ba yongs rdzogs kyi dbang yongs su rdzogs pa/ rdzogs pa chen
po kun tu bzang po'i dgongs pa zangs thal du bstan pa dang / rang byung rang shar chen po'i dbang myong khrid/ lung / rdo rje slob dpon gyi gtad rgya'i bar yongs su rdzogs
pa/ gu ru tshe brtan rgyal mtshan nas brgyud pa'i bla ma zhi drag /thugs rje chen po yang snying 'dus pa sogs so so'i bzhed pa dang mthun pa'i dbang / rjes gnang / lung
gi rnam grangs bsam gyis mi khyab pa zhig bgyis/ khams pa rin cen byang chub sogs kha cig la shangs chos yongs su rdzogs pa zhig kyang bshad/ lo de'i zla ba bzhi pa nas
bzung / bstan pa'i sbyin bdag gnas gsar bas bla ma rdo rje 'chang de'i thugs kyi dgongs pa rdzogs pa'i thabs su lam 'bras lha khang khyad par 'phags pa 'di bzhengs pa'i
dbu tshugs pa ltar/ de'i srung 'khor dang gzungs kyi do dam gnod sbyin 'khor lo sgrub pa/ logs bris kyi dkyil 'khor rnams la zhu dag sogs nyin mtshan ngal dub med pa'i dge
ba'i bya ba zla ba phyed dang lnga'i bar bgyis pa'i mthar/ bdag la bla ma 'di mchog tu sku drin che ba zhig yin na'ang zhal bzhugs pa'i dus zang zing gi 'bul ba mang po
bgyis mod/

pha ma drin chen gyi nor/ nged kyi lag la rdar phul ba tsam du 'dug pa nas bsam pa ma rdzogs/ 'di tsam gyis kyang blo kha khengs pa med na'ang re zhig ci 'byor du zad pas/
de snga yan rang nyid la gang yod kyi rten gsum mchod cha thams cad dam tshig gi rdo rje dril bu tsam zhig dang / byin rlabs rten gyi dbang bum cha gcig /ting bdun tshar
gcig ma gtogs tshang ma gtsug lag khang du phul/ des mtshon pa'i dus der lag tu yod pa'i bdog pa'i dngos po thams cad ltos med du phul zhing / slad nas mchod cha'i rigs gang
byung de 'bul bzhin pa 'di ga lags/ de skabs mnga' ris dkar rum pa chu phug dbon po kun dga' rnam rgyal ba sogs kha cig la dpal phyag na rdo rje 'khor lo chen po'i dbang
dang / rje btsun gong ma gsum gyi bka' 'bum gang thos de tshang ba'i lung yang phul de'i rab gnas la pha bla ma thams cad mkhyen pa'i zhal snga nas spyan drangs nas rab
tu gnas pa rgyas par mdzad/ rten bzhengs mdzad pa'i dpa' rtags la gur gyi mgon po'i gsang khrid thun mong ma yin pa zhal ngo drung la gnang gi 'dug pa'i phyag phyir thob/
bsnyen sgrub las gsum gyi khrid dmigs so so'i thad du/ de dang de'i rtags/ nyams dang rmi lam gang rigs su gsal por thob/ sa skya'i bstan la dad pa mang na yang / /sa
skya'i rje la chig dril byed pa nyung / /sa skya'i sbyin bdag khyad can khyod yin pas/ /sa skya'i chos srung dbang po gtad kyis long / /zhes

gsungs gdams pa'i nying khu gnang ba'i mthus/ /yid ches mtshan ma mang po kho bos mthong / /a ho grub pa'i zhabs lung ma nyams pa/ /thos tshe snying la kun dga' ci yang thob/
/de nas pha bla ma dpal zhwa lu gser khang gi seng ge'i khri la mnga' gsol ba ltar/ /bdag kyang de dang mtshungs par ma he mchod pa'i ltas mo zhus rim bzhin gsungs ngag
rin po che gsol ba 'debs pa'i khungs byas de ga'i dus sgrigs zhus yod na'ang / sde srid rin po che'i sku mtshams kyi srung 'khor dang / de grub mtshams zam 'tsher gyi bla
ma gyis gsungs pa'i bka' ji tsam 'bad kyang zlog ma nus par mi byed kha med byung ba nas cung zad 'gyangs/ slar rang lo so bzhi pa sbrul lo zla ba dang po'i tshe bzhi
la zhabs drung du sleb pa bzhin ri phug chos kyi mngon par mtho ba'i grub gnas su gsung ngag rin po che tshugs sa gnang / de mtshungs rje bla ma 'jam pa'i dbyangs byang gling
rin po che yang dpal 'khor bde chen nas spyan drangs te rnal 'byor rgyud kyi dbang bcu gsum po yongs su rdzogs pa rdul tshon gyi dkyil 'khor du zhus/ de snga yan bla
ma'i drung du chos 'chad pa sogs ye byed kyi med na'ang / der bla ma yab sras gnyis ka'i bka' ma chogs par zur 'chad par bgyis te/ rje bla ma 'jam pa'i dbyangs kyi zhal
snga nas dang / mkhan chen brag dmar ba/ ri phug dbu mdzad chen po sogs gzhis byes kyi bla ma dge ba'i bshes gnyen mang po la/ dpal mkha' 'gro rgya

mtsho/ bde mchog sbyangs pa'i yon tan/ kye rdo rje man ngag lugs/ dus 'khor sdom chen/ phyag na rdo rje gtum chen/ kun rig sa lugs/ tshe dpag med lha dgu/ tshe dpag med lha
gcig sogs dbang mang po/ bde mchog dkar po/ nA ro mkha' spyod/ phag dkar/ 'chi med rdo rje lha mo sogs byin rlabs mang po/ rgyal sras bka' 'bum dang / pha bla ma'i bka'
'bum sogs lung mang po/ bde mchog dkar po dang / thugs rje chen po'i dmar khrid sogs khrid mang po/ dpal gur gyi mgon po lcam dral/ phyag bzhi drug /rnam sras zhi drag sogs
rjes gnang gi tshogs rab tu mang po so so'i bzhed pa dang mthun par phul/ grub pa'i dbang phyug skyo ston rin po che yab sras sogs la rang bzhin rdzogs pa chen po kun
bzang dgongs pa kun 'dus/ drag po dmar chen/ tshe sgrub rdo rje'i 'phreng ba/ padma dbang chen yang gsang khros pa/ gshin rje 'char ka /ma Ni bka' 'bum rnams so so'i dbang
/ lung / khrid/ cha lag dang bcas pa dang / chos rje rang byung pa dpon slob kha cig la ras chung snyan brgyud gsar ma smin grol yongs su rdzogs pa zhig kyang bshad de
mdor na zla ba gsum gyi bar nyin mo rje yab sras la gsung gi bdud rtsi zhus/ mtshan mo gzhan la 'chad pa gtso bor byas/ phyir lam pa rnam lhun grub rtser mkhas pa'i dbang
po dpal sgang pa la rta mgrin yang gsang khros pa dang / dbyangs can ma dmar mo'i rjes gnang sogs gdams ngag kha cig phul/ zla ba

bzhi pa'i nang du dpal sbug padma bkod par mtshams zla ba phyed dang gnyis kyi bar bgyis/ de'i tshe dus chen sgrub mchod 'di 'dzugs par bzhed pa'i skabs yin pa bzhin/ phag
mo so bdun ma dang / 'khor lo chen po gnyis la nag 'gros legs pa re yang bcos/ gsang 'dus 'jam pa'i rdo rje'i dkyil chog gi nag 'gros shog bu phag gdong bcu bzhi pa zhig
/mtshan snga phyed tsam nas nam zi ba tshun la grub pa zhig kyang bgyis/ de nas zla ba drug pa la bsreg shing rin chen sgang gi dgon par chos rje bya ston sprul sku bas dbu
mdzad dge 'dun rnams la rgyud sde lnga'i dbang rgyas pa smin byed du btang ba'i ne gu chos drug gi nyams khrid/ gser chos phyi ma rnams kyi'ang byin rlabs lung rnams phal
cher rdzogs pa dang / dpal mkha' 'gro rgya mtsho'i dbang tshar gnyis/ 'jam pa'i rdo rje/ phag mo mngon 'byung / rnam 'joms ma Ni badzra rnams kyi dbang bgyis shing /
cho ga rnams la so so'i phyag len yang legs par bslabs/ slar myug tu kye rdo rje yab yum bde mchog lU hi pa/ 'jigs byed bcu gsum ma/ 'khor chen/ gdugs dkar zhe gnyis ma/
kun rig /dze tA ri'i lugs kyi tshe dpag med rnams kyi dbang bskur bgyis te/ so so'i cho ga dang lag len la sbyangs pa'i rdo rje slob dpon gtso 'khor lnga lngas rgyud sde
dang mthun pa'i sgrub mchod/ bla ma dam pa'i thugs kyi dgongs pa rdzogs nges 'di legs par 'dzug pa'i do dam dang / rdo rje slob dpon bgyis te rdo rje theg pa'i bstan pa la
bya ba bgyis pa'i khungs

yin/ dus de nas 'o yug sdings ma dgon par kye rdor yab yum 'jigs byed bcu gsum ma/ gdugs dkar/ kun rig /tshe dpag med rnams dang / bsreg shing rin cen sgang du/ 'jam pa'i rdo
rje/ phag mo mngon 'byung / 'jigs byed bcu gsum ma/ gshed dmar lha lnga/ rnam 'joms ma Ni badzra/ kun rig tshe dpag med rdul tshon la brten pa'i sgrub mchod kyang legs
par tshugs pa bzhin/ 'dzugs pa'i dus bdag rang gis rdo rje slob dpon bgyis pa'i phyag len phra mo tshun bab chol du ma song ba bgyis so/ /zla ba bdun pa'i nang du 'o yug
zam 'tsher du dbang cha lnga la dpal rdo rje gzhon nu sa lugs kyi dbang legs par byas pas/ phyogs de na grwa pa rgan gzhon thams cad dbang gi brda chad tsam yang ma chags
par sngags par khas len zhing / tshogs 'khor du ming btags pa'i chang 'thung mang po byed pa zhig gda' ba de la cung zad phan nam bsam/ de nas 'o yug sdings mar mnga' ris
chos kyi rgyal po sprul sku rig 'dzin chen po spyan drangs dpon slob nyi shu phyin la zhag nyi shu rtsa 'dren bsnyen bkur zhing / gser/ g.yu/ rta/ khrab/ khro/ g.yag sogs
dgongs par gang yod kyi dngos po phul te/ dpal bde mchog e ka dza ti'i smin grol yongs su rdzogs pa rdo rje slob dpon bdag po chen po'i bar rje nyid la ji ltar mnga'
ba thams cad yongs su rdzogs par thob/ rgyud sde'i nying khu mkha' 'gro'i snying khrag 'di/ /kha ba'i ljongs 'dir nub la nye ba'i dus/ /rgyal yum dbang mos lung bstan ji
bzhin du/ /legs par 'bad

pas chos 'di'i srog rtsa zin/ /gzhan yang dad pa can stong tsam dang lhan cig tu dong sprugs kyi dbang zhus pa'i tshe dbang tshugs nas ma grol bar nyin re bzhin me tog gi char
'bab pa sogs ngo mtshar ba'i ltas du ma'ang byung zhing / yang dag mkha' 'gro rgyun gtor gyi dbang lung sogs gdams pa zab la dkon pa du ma zhig thob/ de nas re zhig myug
nyid du mtshams la bsdad pa'i kha ton bgyis/ rang lo so lnga pa rta lo'i nang du dpal rdo rje phreng ba'i dkyil 'khor zhe gnyis/ kr-i ya'i dge legs su byed pa'i dkyil
'khor gsum rnams dang / mi tra brgya rtsa'i dkyil 'khor phal che ba bzhengs shing gtso bor mtshams nyid la bsdad/ chos kyi rje khro phu rin po che nyi zla ba dang / dad
pa dang yon tan gyis rgyud phyug pa'i chos rje shar pa bsod nams chos 'phel ba sogs la bde mchog e ka dza ti lam yongs su rdzogs pa zhig phul/ zla ba brgyad pa la 'o yug
sdings ma dgon par dad gus kyis rgyud phyug pa'i slob dpon buddha ba dang / sde snod dang rgyud sde'i don smra ba'i drung pa bslab gsum pas gtso byas nyung ngu zhig la dpal
rdo rje 'jigs byed chen po'i rdzogs rim thun mong ma yin pa rwa khrid mkha' 'gro snyan brgyud kyi myong khrid/ rwa pod kyi lung rnams dang / don gnyer mang po la bde mchog
nag po pa dang / dril bu pa'i dbang / nA ro mkha' spyod kyi byin rlabs/ rtsa dbu ma'i khrid lung dang bcas pa/ gcod zab don lugs kyi dbang khrid lung dang bcas pa dang
/ chos rje kyur rtsegs dbon po sogs la byang gter thugs sgrub

kyi dbang lung yongs su rdzogs pa sogs so so'i bzhed pa dang bstun pa'i chos kyang mang du bshad rjes/ ra gong brgyud 'brog rgya mtsho chos kyi 'byung gnas su phyin/ rje btsun
rwa lo tsA ba'i gdung brgyud rnam par dag pa bla chen chos dpal bzang po'i sprul pa'i sku bla chen rin po che bsod nams rgyal mtshan gyi zhal snga nas mnyes par byas
nas/ dpal rdo rje 'jigs byed chen po rwa lugs thun mong ma yin pa'i dbang / sdong ston gyis mdzad pa'i yi ge mang po'i lung / skyo lugs rwa rtse sems 'dzin gyi khrid/ rdo
rje gzhon nus lugs kyi dbang lung / sbyong rgyud dkyil 'khor bcu gnyis kyi dbang sogs gsung gi bdud rtsi kha cig zhus/ las kyi gshin rje dang / dkar bdud lcam dral gyi rjes
gnang ma zhus kyang dgyes bzhin gnang ba sogs lugs gnyis nas brtse skyong dpag tu med pa mdzad/ brgya tsho nas sde pa'i drung gis kyang bsam gyis mi khyab pa'i sku drin
gyis bskyangs/ bla ma de'i gsung nan ches pa ji tsam 'bad kyang zlog par ma nus par padma dbang chen yang gsang khros pa'i dbang lung man ngag thams cad rdzogs pa zhig
phul/ dge slong bkra shis dpal zhes bya ba mang du gsan zhing gzigs pa mkhyen ldan zhig gda' ba des zhus nas/ bde chen ral gcig gi smin grol yongs su rdzogs pa/ thugs rje
chen po padma dra ba'i dbang / thugs rje chen po yang snying 'dus pa/ /rgyal ba rgya mtsho mun sel sgron me/ mi tra bcu gsum ma rnams kyi dbang lung rdzogs pa sogs chos
mang du bshad cing zhag nyer lnga bsdad/

de nas zla ba dgu pa'i tshes bzhi la/ bdag gi bla ma grub thob kyi 'khor lo sgyur ba lce ston rin po che chos kyi dbyings su gshegs pa'i bang chen sleb pa nas nyin mtshan bshad
nas 'ongs te/ sku gdung rin po che'i phyag phyi dgung zhag gi gsol 'debs sogs bsgrub cing pa rnam bsam sdings su re zhig bsdad pa na/ 'khris kyi rgyal po des cung zad
bar chad byed kyi 'dug nas rmi lam du legs par btul/ de tshe sde pa a brtan drung phebs te dgongs pa rdzogs thabs kyi gsol 'debs/ gdung brgyud rin po che la che 'don/ phyag
phyi rnams la gang la gang 'os kyi bdag rkyen sogs phyis kyi mig ltos la phan pa zhig mdzad song na'ang / nang de na bcud 'phrog ma'i mtshan nyid thams cad tshang ba
zhig gda' ba de khams bzang ring bar tshogs khang pas ji tsam 'bad kyang lugs gnyis nas go tshugs mi yong ba thag chod gda'o/ /de nas rin cen sgang du sleb snod ldan bcu
gcig la dpal rdo rje 'jigs byed kyi rwa khrid snyan brgyud kyi myong khrid dang / tshogs pa byings la grub chen brgyad cu'i rjes gnang sogs chos du ma so so'i bzhed pa bzhin
bshad/ nged yon tan gyi cha shas khyi la 'dug kyang len/ yon tan med pa'i blun po gos bem can rta drel mang po can la blo mi 'gro ba zhig bdog pas/ dge slong zla rgyan
pa zhes bya ba phur pa'i rtsa 'chams dga' mo shes pa zhig yod pa de las sa phur gyi 'chams mthar phyin pa zhig kyang blangs/ rang lo so drug pa'i lug lo zla ba dang po
la/ rin spungs rgyal po'i khab tu/ lce'i sngags 'chang grub brnyes dge slong

chos bzang bkra shis pa'i zhal snga nas byams chen nas spyan drangs/ pha chos 'char ka sgrom bu ma'i dbang lung man ngag thams cad rdzogs par thob/ byin rlabs kyi mtshan ma
ya mtshan pa zhig kyang byung zhing / gzhan yang tshe sgrub nyi zla kha sbyor sogs dbang lung kha yar zhus/ phar yang dgongs bzhed dang bstun thugs sgrub kyi dbang 'bring
po phul/ zla ba de'i tshes bcu gnyis la myug tu sleb pa bzhin/ de dang rtse bstun zhwa lu nas rje bla ma byang gling 'jam pa'i dbyangs spyan drangs myug chos sde'i bla
brang du zla ba gnyis kyi bar chos rje thams cad mkhyen pa nas brgyud pa'i bya spyod dang / rnal 'byor bla med kyi dbang rje nyid la ji ltar mnga' ba thams cad rdzogs par
zhus/ phar bde chen ral gcig gi smin grol rdo rje slob dpon bdag po chen po'i bar yongs su rdzogs pa dang / mi g.yo ba bla med/ tshe dpag med nyer sgrub rnams kyi dbang
/ khyung khra/ sna tshogs yum sogs rjes gnang kha yar dang / phyag phyi ba rnams la/ sgrol ma bla med/ mgon po beng / phyag bzhi pa rnams kyang phul zhing / zang zing gi
'bul ba zhabs tog kyang thugs kyi shing rta yongs su khengs pa bgyis so/ /de nas rang nyid dge sbyor gang 'phel zhig byed snyam pa/ rje mi la ras pa ltar ltogs gugs la ni
mi tshugs/ mi gzhan la re ba las/ a jo drung 'dis skyo ngal med par lto gos thams cad bzabs yang dag gnang ba 'di zab rang khye mod/ ga shed du bsdad kyang lhag por 'u lag
'phel ba las mi 'dug pas nye 'khor shig tu dben dgon chung ngu zhig btab pa'i dge sbyor dang / dad pa dang skal ldan byung na 'chad nyan gong 'phel yin pa la/ khur 'khur
dgos mang po'i sdug po de 'dra ma

yin par rang dbang 'dus la so bsod pa zhig byed snyam pa ltar/ pha bla ma thugs dam brtag pa zhus pas 'di nyid babs byung ba bzhin/ zla ba gsum pa'i nang du dpal sbug 'debs
pa'i 'go tshugs/ zhal ngo bgres gzhon tshang mas las byed rnams la skabs chang / thug pa/ bzhes spro sogs 'phral 'phral du sku drin bskyangs/ nang gzan skya ser rgan gzhon
thams cad kyis las chos su mthong ba'i mos gus kyis dpung pa sa 'og tu bcug pa'i las ka shugs drag tu mdzad/ mnga' zhabs pa rnams kyis las ka blos longs la bzhun pa byas
pa bzhin zla ba lnga pa tshun la shing rtsi tshun zhabs su chud la/ de'i skabs pha bong g.yag drug 'gyur tsam gyi chen po sgril ba sogs drag rngal kho na'i ngang la song
mod/ su la'ang rmas zhur tsam yang med cing legs tshogs kyi rten 'brel mang du byung / de'i tshe rje btsun dam pa pa rnam na phebs 'dug pa nas mjal du phyin/ rdo rje 'jigs
byed zhe dgu ma'i dbang sku drin gyis bskyangs/ pa rnam lhun grub rtse'i zil gnon du slob dpon chen pos lung bstan zhing rigs 'dzin chen po bstan gnyis gling pa'i thugs
sras chos rje dpal 'byor lhun sdings pa'i drung la rang bzhin rdzogs pa chen po dgongs pa zang thal gyi dbang rags pa/ lung shin tu zhib pa/ khrid dmigs kyang yod tsam
dang bcas pa phul/ de nas zla ba bzhi pa la mkhas pa'i 'byung gnas dpal zhwa lu gser bkang gi chos grwar pha bla ma mkhan chen thams cad mkhyen pa chen po'i zhal snga nas
kyi drung du sleb/ nyin re bzhin gsung chos thun gsum ma sku drin bskyangs te/ gsang 'dus rim lnga sogs khrid che chung 'dres pa brgyad so so'i lung dang bcas pa sogs
chos kyi tshul bsam gyis mi khyab pa'i sku drin thob/ brag dmar mkhan chen sogs

dge bshes mang po la/ 'jam dbyangs smra seng / gtsug tor 'bar ba/ sman bla bde gshegs brgyad/ rta mgrin/ sgrol dkar sogs rjes gnang mang po dang / ma Ni bka' 'bum sogs lung
bsam gyis mi khyab pa'ang so so'i thugs bzhed dang bstun nas bar ma chad par phul/ de'i tshe gsang 'dus mi bskyod pa'i dbang ma thob pa mang du 'dug na'ang / pha bla ma
thugs brel gyis gnang ma thub par/ rim lnga don du gnyer ba po rnams kyis nan gyis gsol ba btab/ pha bla ma'i gsung gis cis kyang dbang bskur gyis/ de'ang dpe thog nas lta
ci/ 'gyur mi 'dra ba tshun thams cad mkhyen pa rang gi yi ge na gang yod ma gtogs rigs mthun sbyor ba sogs ye ma byed phebs pa'i bka' ni zlog par ma nus/ de snga slob gnyer
byed pa lta ci smos/ dpe cha yang ma mthong mod/ khong rang tshos dpe cha bskyal byung ba ltar/ nyin mo ni gsungs chos kyi g.yengs nas lta long ye ma byung / mtshan
mo dge sbyor tshar rjes mar me la bzung bas zhag gsum la gtor chog ma gtogs lhan thabs dang bcas pa blo la chud byung ba ltar/ dpal zhwa lu'i drung chen grags pa rgyal mtshan
pa dang / lhun grub pa sogs chen slob phal che ba dang / chos rje brag dmar mkhan chen pa/ e chos sde brag mo che'i chen po/ grwa tshang chen mo ba'i slob dpon sogs
gzhi byes kyi bla ma dge bshes drag bsdus dbang cha gnyis la rdul tshon gyi dkyil 'khor du dbang rgyas par phul/ de nas sems nyid ngal gso'i khrid gnang ba na sngar phan
dbang dang nges par 'brel ba rang cung ma byung ba 'dra na'ang / spyir yang smin grol ya ma bral ba legs shing / khyad par 'di da lta 'di phyogs bka' chad 'dug pa gso thub
pa na legs phebs pa la/ bka' rgya 'jigs 'jigs gang yang 'dug

pa nas sngar phan ni gsum las mang ba la ma bgyis/ ji ltar bgyid/ 'tshub bzhin ni mi yong ngam zhus pas da lam ngas bka' rgya bkrol bas skyon ci yang med gsung ba nas bka'
ltar bsgrubs/ spyir 'di zhwa lu pa'i chos khams che sa zhig yin pa dang / bka' shin tu dam pa'i stabs kyis ches dkon/ khyad par bka' nub nas yun ring po song ba'i stabs kyis
chos nyams yod pa thams cad mas bu stor ba rnyed pa tsam du dgyes/ dge bshes chen po bgres po yon tan gyi dregs pas 'gying ba rnams kyang byon pa la brten/ dpal bde ba
chen po ral pa gcig pa lha nyi shu rtsa lnga'i rdul tshon gyi dkyil 'khor chen por/ chos grwa de'i bla ma slob dpon rnam pa brgyad/ srad brag dmar dang / bsam rtse mkhan
chen pa sogs dbang cha gsum la dbang rgyas 'bring bsdus gsum rdzogs pa dang / bla ma 'chad nyan pher ba bcu gsum la byin rlabs gnyis/ rdo rje slob dpon bdag po chen po'i
dbang rnams phul pas thams cad thugs yid ches shing dgyes par bgyis so/ /de nas gong du smos pa bzhin nged rang bo dong na yod pa'i dus nas zhwa lu ba phyogs kyi chos sgor
thams cad ma tshang ba med pa zhus gsung ba dang / yos lo'ang ched du rting bskul gnang gi 'dug pa ltar pha bla ma nyid kyis snga mo'i dus nas dgongs par 'dug cing /
zhwa lu ba'i byis pa chung ngu yan chad mgrin gcig mthun snang grub pa la brten/ sde srid rin po che rin spungs pas kyang dgyes bzhin du grol ba yin gsungs/ nan gyis bka'
gnang ba zlog ma thub/ rang ngos nas chos phyogs nas spangs rtogs kyi yon tan/ 'jig rten phyogs kyi shes myong rgyu cha rkyen sogs gang nas bsam kyang blos lcogs pa'i yul
mi 'dug kyang / bla ma/

dge 'dun dpon slob rnams kyi bka' gcog ma phod par lo gcig gi khas len phul bas/ ngas lo gsum/ khyed kyis lo gcig /de 'dra byas na zhwa lu pa tshos phyag rten kyang mi 'byor
ram/ lo gsum nges par gyis/ de bar skyid na legs/ sdug na bsran/ de nas bong sha za mi za bong bu'i kha stabs kyi dpe/ skyid po byung na tshe dang mnyam par byas na'ang
legs/ sdug po byung na nam byung dus zhog thong / spyir 'di na bstan pa la bsams nas bya ba byed na dgon chung gzhan dang ye mi 'dra byed rgyu gang yang yod cing / 'chad
nyan byed nus na/ sngar phan khyed rang gi dgon chung tshor 'chad nyan byas pa skad sgra nam mkha' la rang dengs mi 'gro/ lag rjes 'jog thub/ 'jig rten nas bsams na skya
ser 'di tsam zhig nar mo ril mo gang byed kyang rang re dbang che/ bza' cher mi bdog ste/ pho rab gtam za zer ba yin/ gnas gsar pa pho rab yin pas gtam dga' mod gsung ba
dang / chen slob zhal rgyas thog tu mtha' bkod mang du phebs pa nas/ nged rang gi legs nyes thams cad khong la re ba yin pas 'di man 'di tshun ni zhu ma spobs/ sems hang
nge ba/ 'jigs zhum me ba zhig la/ bka' bzhin bgyid pa las thabs ma rnyed/ bdag gis chos phyogs nas 'chad nyan sogs dkon cog thugs ma khrel bar bgyid par zhu/ 'jig rten phyogs
nas zhi drag gang dgos kyang chen slob drung rang gis thugs 'gan bzhes/ bdag kha mi 'jug pa zhig byung na ma byung na zhus pas pha bla mas kyang de ga'i bka' nan rgyas
par mdzad/ chen slob drung gis kyang zhal zho mo che'i zhal bzhes mthun grub cig mdzad/ de nas nged kyi pha mes kyi srung ma 'di rung mo zhig bdog pa nas/ yul gsar 'dzin
pa sogs bya ba khams che ba gang byed kyang

gnang ba zhu ba'i tshul re dgos kyis yod pas na rang gnas su 'ong / de tshe char pa shin tu chung ba'i gtsang po sogs kyang chen po ye mi gda' ba la/ nged cag zhwa lu phyogs
la chas tsam nas glo bur char chen po rgyun ring du babs/ gtsang po ba log rta log la rgyas/ shangs chu ni nged 'grul pa rnams snga rting la'ang cher 'gro ba shes nges
kyi tshad bzung med pa bde bar sgrol nas bsam rtser zhag gcig bsdad/ brag dmar nas drung chen gyis gzhi len sogs bzabs po thugs la btags/ zhwa lu pa'i drung chen lho pa thab
'dzin la byon 'dug cing / de skabs sdug chas sprad phyin na zhwa lu pa'i gzi brjid la gnod kyi dogs/ rta khrom/ rkang thang / khal ma sogs mchor la rags pa'i bkod pa
phun sum tshogs pa zhig byas nas phyin pa'i tshe nyin mo nam mkha'i dbus dwangs shing mtha' sprin gyis gtibs pa zhwa lu phyogs nas 'ja' sprin dkar po du mas bsu ba'i tshul
du byas pa kho na byung zhing / thob rgyal dang zhwa lu nas chen slob drung sogs rta bsu'i bkod pa bsam gyis mi khyab pas bsus rim bzhin/ dge lung / khri khang sogs su
bsnyen bkur gya nom pa la rol bzhin du/ pha bla ma'i drung du sleb/ mnyes pa'i gsung dang gzhi len gyi bkod pa dpag tu med pa gnang / zla ba drug pa'i tshes gcig lha'i bla
ma rgyal sar byon pa'i 'grub sbyor dge ba la/ lha dang bcas pa'i 'jig rten pa thams cad dang / phyogs bcu dus gsum gyi nyan thos dang byang chub sems dpa' thams cad kyi
spyi bo'i padma la zhabs sen gyi nyi gzhon gar byed pa'i chos rje thams cad mkhyen pa bu ston rin po che'i zhabs stegs kyi seng ge'i khri la bzhag ste chos kyi 'khor lo
sgyur bar mnga' gsol ba'i tshe dge 'dun rgya mtsho lta bu de'i dbus su seng ge'i khri gnyis bshams pa la

yab sras lhan cig tu bzhugs te/ pha bla mas lugs gnyis nas gdan sa ba dge 'dun dang bcas pa la lugs gnyis kyi blang dor gyi gnas mang du gsungs/ ber thul ne ser bzang po dang
/ sku chos khyad du 'phags pa zhig gis gtsos pa'i gnang sbyin kyang blos mi 'khyud pa gnang zhing rab gnas kyi me tog 'thor bar mdzad pa'i tshe yang char zim bu'i rgyun
lhag par babs/ rin spungs nas sde srid rin po che'i bsko 'ja' khri ston dang bcas pa khri khang nas sde pa rin po ches khri ston mang ja nas 'gyed phun sum tshogs pa dang
/ sde pa gnas gsar nas dang lcags stod nas kyang khri ston rgyas par sku drin gyis bskyangs shing / phyag 'tshal ston mo'ang phun sum tshogs par bsgrubs/ sbyor drug zhu
ba po bla ma slob dpon drag bsdus shig gi gtsos pa'i dbang cha gnyis la dpal dus kyi 'khor lo'i sku gsung thugs yongs su rdzogs pa chos rje thams cad mkhyen pa'i bzhed
pa ji lta ba zhig kyang phul te/ rgyal ba rigs brgya'i khyab bdag bla ma des/ /rgyal tshab sras kyi thu bor dbang bskur tshe/ /rgyal ba sras bcas nam mkha'i khams gang bas/
/rgyal bar gyur ces me tog bsil ma 'thor/ /mchog gi bla ma dus gsum gzigs pa des/ /zhing 'di'i bstan pa spel bar mngon dgongs shing / mthu ldan srung ma'i dbang pos bskul
ba'i mthus/ /seng ge'i khri la de ring dbang bskur thob/ /snyan grags nyi 'od phyogs kun khyab pa'i tshe/ /skal ngan 'byung po'i bya rnams nyon mongs gyur/ /gzur gnas
shes ldan dgyes pa'i padma las/ /legs so'i sbrang rtsi ci yang rgyas par gyur/ /der sbyor drug gi khrid

gsung ba sogs la yun ha cang mi ring ba zhig bzhugs nas yab sras lhan du/ sde pa gnas gsar bas myug tu spyan drangs/ ser sbreng / gar 'chams/ gzhas rgyag /chibs bsu sogs bsu
ba'i bkod pa sngar phyogs der 'ong ma myong ba lta bu'i rgyas pa ci yong dang bcas te bsnyen bkur phun sum tshogs pas mchod/ rgyal ba rdo rje 'chang sgo rum pa chen po'i
dus dran mchod pa grub ma thag /dpal sbug tu spyan drangs/ rje gha ya dha ras bla chen 'brog mi la gsung ngag gnang ba'i gnas la rnam par grol ba zhes grags pa bzhin/ 'dir
yang skal ldan mang po grol ba thob pa zhig yong re bas ming rnam par grol ba'i ri khrod du thogs gsung dgyes bzhin du zla ba bdun gyi bar chos lung nas mkhan chen rin
po che'i zhal snga nas kyi dbu mdzad/ bdag cag skal ba rab tu gyur pa bco brgyad tsam la gsung ngag rin po che lam 'bras bu dang bcas pa'i gdams pa slob bshad thun mong
ma yin pa nyams khrid du gtso bor gsungs te/ dregs ldan bye bas ming yang ma thos pa'i/ /gsang chen slob bshad zab mo'i gnad mtha' dag /nyid kyis gzigs shing legs par stsal
ba'i tshe/ /skal bzang snying la phan bde'i dga' ston thob/ /'khrul med chos kyi snying po 'di thos tshe/ /rab 'byams shes bya'i rang zhal tshur ston byung / /yongs rdzogs
bstan pa'i nyams len rgyud la khel/ /zab zab phal cher ming kyang tsam du song / /zhar byung / mchog sgrub pa'i dmar mo skor gsum/ thun mong sgrub pa'i dmar po skor
gsum/ dmar chung ma skor gsum/

nag po chen po gur gyi mgon po'i phyi nang gi man ngag ci rigs pa dang bla ma shangs pa'i gser chos las chos drug gi byin rlabs khrid lung la sogs pa shin tu zhib rgyas su
gnang ba rnams thob/ de nas re zhig rje bla ma chos lung mkhan rin po ches spyan drangs nas byon/ bdag gis zha lu'i rnam sras mchod pa grub rjes/ zha lu'i mkhan chen rnams
dang sde srid rin po che mjal phrad kyi dkyus shig yod 'dug pa bsrang ba'i phyir/ rta khrom la sogs pa gzi brjid kyi bkod pa dang rnam gzhag mtha' yas pas phyogs lhung
kha cig gi sems mun par byed bzhin du phyin/ thab 'dzin zhal ngo'i chibs bsu sogs sngar 'khyud gang yod las ma zhan pa'i bdag rkyen dang bsnyen bkur sku drin bskyangs te/
khrims gnyis kyi mdun sa chen po pho brang bsam 'grub rtser zhag bcu gsum tsam bsdad pa'i bar sde srid rin po che'i sku rim la tshe dpag med 'chi med rnga sgra'i rdul tshon
gyi dkyil 'khor bsgrub cing mchod pa nyin re bzhin bgyis shing / chos rje brag dmar mkhan chen dpon slob rnams la dpal 'khor lo sdom pa nag po pa dang / kye rdo rje/
rdo rje 'jigs byed chen po lha bcu gsum ma rnams kyi dbang bskur ba dang / rjes su gnang ba dang lung gi bye brag du ma'ang bshad de thugs kha rdzogs par byas nas/ zam 'tsher
'di bstan pa la phan rgyu ye med la/ rnam g.yeng che/ sa phur 'di nged rang gi dge sbyor gyi snying po

zhig yin pa la/ rtsa 'chams sogs bro ba'i rtsed sna ltar song ba'i dam can rnams kyang mnyes rgyu med pa'i ltas kho na yong ba zhig 'dug pa nas nan gyis phul/ slar zha lu nyid
du rang lo so bdun lon pa sprel lo zla ba dang po nas gnyis pa'i bar bsdad de/ sde snod dang rgyud sde'i don la smra ba bslab gsum pa dang / slob dpon rtse mo ba'i drung
sogs gzhi byes kyi snod ldan kha cig la dpal gsang ba 'dus pa mi bskyod rdo rje'i dbang sngon du 'gro ba'i zab lam rim lnga'i dmar khrid shin tu rgyas pa nag khrid sogs
lung rdzogs pa dang / lce'i sngags 'chang dbang po lugs gnyis nas mkhyen pa rgyas pa don yod rdo rjes zhus nas skal ldan kha cig rang bzhin rdzogs pa chen po dgongs pa
zangs thal gyi dbang / khrid lung / bka' srung dang / rdo rje slob dpon gyi gtad rgya'i bar yongs su rdzogs pa bum pa gang 'byor phul ba'i dus nub cig rmi lam du bud med
smug mo 'jigs su rung ba rma bya'i sgro thul khra bun ne ba gyon pa zhig byung nas 'di pa sgom ni gcig kyang mi sgom par 'dug /dmigs pa'i gnad zhib po bstan nas ci byed
zer cung zad khro tshul ston gyi 'dug pa/ bka' srung e ka dza ti'i cho 'phrul du go /khong rang rnams la'ang lha 'dre 'di tshugs zer gyi gda'o/ /ma bsgoms pa min nam byas
pas kun skyengs par gyur/ dmigs pa'ang zhib po ma bshad zom me bzhag pa yin no/ /gzhan yang dpal don yod zhags pa lha nyer lnga'i dbang tshar gnyis/ rdo rje 'jigs

byed zhe dgu ma sogs dbang mang po/ phag dkar dang seng ge gdong can/ las kyi gshin rje/ rdo rje rab brtan ma/ rnam sras zhi drag sogs rjes gnang mang po/ dpal gsang ba 'dus
pa 'phags lugs kyi rgya gzhung phal che ba sogs lung mang po so so'i bzhed pa bzhin bshad/ rje bla ma 'jam pa'i dbyangs byang gling zhabs spyan drangs nas/ kye rdor 'grel
pa sa lugs sogs dbang kha yar dang / chos rje thams cad mkhyen pa'i bka' 'bum gyi lung tshugs pa tsam bgyis rjes/ myug tu 'ongs nas/ dben shrI byang chub sems dpa'i gdung
brgyud du 'khrungs pa'i mtho btsun chos kyi rje sems dpa' chen po bsod nams dpal 'byor pa'i drung sogs la gsang ba 'dus pa 'jam pa'i rdo rje'i dbang / phra mo brag pa'i
dregs 'dul/ padma gling pa'i drag dmar/ rdo rje gling pa'i thugs rje chen po ngan song kun skyob/ gu ru tshe brtan pa'i bla ma zhi drag /rdzogs pa chen po rang byung rang
shar rnams kyi dbang lung man ngag rdzogs par phul/ de nas 'o yug tu rje bla ma zab bur phebs pa'i lam zhor la spyan drangs/ bdog pa'i dngos po ci 'byor phul/ phyag phyi
bgyis zab lung legs par mjal zhing / rim bzhin myug tu phebs chos sde'i bla brang du bzhugs nas/ sgrub thabs rgya mtsho/ shangs chos lhag ma rnams yongs su rdzogs pa
dang / rgyal khang du phebs nas sgrol dkar gyi tshe khrid dang / grub rgyal lugs kyi tshe khrid thun mong ma yin pa rnams sku drin gyis bskyangs te

pha bla ma stod phyogs su phebs mnga' ris rdzong kha'i dge bshes zhig la padma dbang chen yang gsang khros pa dang / rdzong chung ba lugs kyi mgon po che chung rdzogs pa zhig
/bod spyi'i skyabs/ lha btsan po'i gdung brgyud bdag mo mnga' ris ma'i bkas bskul te bshad/ de nas 'o yug tu phyin te/ snga sor zab bur ltas shig mthong ba la brten/ tshar
ma 'ur mar/ dpal sgrub chen bka' brgyad drag po rang byung rang shar chen po'i rdul tshon gyi dkyil 'khor du rtsa dbang rgyas pa sngon du 'gro ba'i sgrub pa cha lag
shin tu tshang ba'i sgrub dbang thun mong dang thun mong ma yin pa/ tshe lha/ nor lha/ khyung chen/ bstan srung yongs rdzogs te sgrub phran so so'i dbang dang bcas pa zhig
bgyis pa ltar/ nged rang la byin rlabs kyi mtshan ma shin tu che ba zhig byung la/ gzhi bdag lha chen sku mched kyang dgyes pa'i rnam 'gyur mthong / nag pa'i zla ba la/
zhwa lu'i ri phug tu chos rje thams cad mkhyen pa'i dus kyi mchod pa'i skabs su/ de snga yan mkhan pos khro spro mdzad kyi yod 'dug na'ang / mkhan chen chos grub pas gshed
dmar gyi steng nas yo ga'i khro spro sogs ci rigs kyi ngang nas rim bzhin chag 'dug pa la brten/ sa chog gi gar yang 'chag la nye ba 'dug pa dang / khams gsum rnam rgyal
gyi sgrub mchod kyang chag 'dug pa nas/ khams gsum rnam rgyal gyi steng nas khro spro bgyis pa ltar grwa tshang gsum ga'i gar pa bzabs mchor bton pa'i sa chog

dar rgyas su song ba zhig byung / lo de nged rang gi rang lo yin pa bzhin rmi lam sogs kyang dga' mo med pa kho na dang / 'phral gyi gshis ka'ang cher 'gyur ba'i myur po 'gro
ba la phyogs pa zhig yin na'ang / zla ba bdun pa'i tshes bco lnga nas dpal spug rnam par grol ba'i ri khrod du mtshams bsdams/ lo phyi ma zla ba gsum pa'i tshes bzhi tshun
bcad rgya gang dam dang bcas/ dpal kye rdo rje'i rtsa sngags dang snying po'i gzhi bsnyen kha skong gi sbyin sreg dang bcas pa gegs med du mthar phyin pa ni bla ma dam
pa'i thugs rje'i byin rlabs gcig pur shes par bya'o/ /rang lo so brgyad pa'i bya lo nag zla la ri phug tu chos rje thams cad mkhyen pa'i dus chen thog sleb/ sa chog sngar
bzhin dang / de snga mchod gar 'di rgyun du mi 'dug pas/ bdag gis sbyin sreg pa bgyis/ grwa tshang gsum po'i gar pa bzabs mchod dang bcas pa'i mchod gar lo ltar chags
su 'dzugs pa'i sgrigs bgyis/ de nas zha lu gnas nyid du zla ba gsum gyi bar gtsug lag khang gi zhig bsos dang / bla brang gi mkhar las dbu btsugs/ nged rang ni sde pa khri
khang nas kyi bzhed pa dang bstun/ rgyal po'i khab der yun ring du gnas nas zab rgyas kyi dbang bka' 'bul ba dang sku rim sogs dgongs bzhed bzhin sgrub pa dang / zha lur
slebs nas kyang rje bla ma 'jam pa'i dbyangs kyis dbu mdzad/ dbang cha gnyis la sbyong rgyud dbang tshar

gnyis dang / yon tan du ma la dbang 'byor zhing sde dang bstan pa'i khur gyis mi ngal ba'i chen slob zhal ngo rnam pa brgyad sogs gzhir bzhugs kyi dge 'dun du ma dang / rgyud
sde'i don la dbang 'byor zhing / gar dbyangs bris thig la mkhas pa'i rin lding slob dpon lha mchog pa dpon slob sogs gzhi byes kyi dge 'dun mang po la bde mchog sdom 'byung
/ gshed dmar lha lnga dang bcu gsum ma/ rdo rje 'jigs byed dpa' bo gcig pa/ thugs rje chen po padma dra ba/ tshe dpag med so bdun ma/ gzungs gra lnga/ gur gyi mgon
po lha brgyad sogs dbang mang po/ rgyud sde lnga'i dbang rgyas pa smin byed du btang / khog dbubs kyi bka' gnyis/ gzhung shing gi bka' brgyad/ phyag chen bka' lnga/ mkha'
spyod bka' lnga/ gsang sgrub gsum/ rig gtad dkar dmar/ rta mgrin gsang sgrub/ mgon po bar chad kun sel dang / yid bzhin nor bu sogs skabs bab tu sbyar ba'i ni gu'i phyag
chen chos drug gi myong khrid/ yi ge mtha' dag gi lung ma tshang ba med pa dang / mi tra khrid drug sogs khrid byin rlabs mang po/ sgrol dkar/ 'jam dkar/ sman bla/ 'jam
dbyangs/ a ra pa tsa/ rnam rgyal / rnam 'joms/ rta mgrin nag po zla rgyal lugs/ phyag na rdo rje u tsarya/ gos sngon can/ gtsug tor 'bar ba/ gur gyi mgon po lcam dral/ stobs
'phrog dbang po bsnyen dus/ phyag bzhi pa/ mgon po beng dmar po/ las kyi gshin rje/ rnam sras zhi drag /rdo rje rab

brtan ma sogs rjes gnang mang po/ chos rje thams cad mkhyen pa'i rnam thar sogs lung mang po dang / grub pa'i dpal gyis phyug cing / byang chub sems dpa'i spyod pa lhur mdzad
pa skyo ston rin po che yab sras kyis dbu mdzad/ phyogs de'i gsang sngags rnying ma'i gzhung lugs 'dzin pa drug cu tsam la sgrub chen bka' brgyad bde bar gshegs pa thams
cad 'dus pa'i rdul tshon gyi dkyil 'khor chen por sgrub chen mtshan nyid tshang ba'i sgrubs dbang rgyas pa dang / drag bsdus shig la gsang ba yongs rdzogs kyi dbang dregs
pa'i srog dbang rdo rje rgyal po bka' rab 'byams kyi dbang dang bcas pa rgyas par bgyis la/ de'i tshe yang byin rlabs kyi ltas chen po zhig nged rang la byung / bde gshegs
'dus pa'i rgyud lung nyi shu sogs lung phal che ba'ang bgyis/ rtogs pa'i yon tan bsam gyis mi khyab pa la mnga' brnyes shing drag sngags kyi nus pa mthar phyin pa'i
gnyags ston rin po che dpon slob kyis zhus nas dad ldan mang po zhig la sprul sku padma gling pa'i gter chos bla ma nor bu rgya mtsho'i sta gon dbang chog rdo rje go khrab
nas rnam sras dmar po'i bar dbang thams cad yongs su rdzogs pa dang / padma dbang chen yang gsang khros pa'i dbang tshe dbang dang bcas pa dang gzhan yang byang gter thugs
sgrub rnam gsum gyi dbang lung / gter mgon phyag bzhi pa/ tsa ri zhing skyong seng ge'i gdong can sogs so so'i bzhed pa dang bstun pa'i dbang rjes gnang lung / phyag
len

sogs gang la gang 'os dpe mkhyud med par nyin re bzhin chos thun gsum gsum ma chag par phul zhing / rje bla ma 'jam pa'i dbyangs kyi zhabs las kye rdor bka' babs phyi ma gnyis
kyi dbang / chos rje thams cad mkhyen pa'i bka' 'bum gyi lung yang thun ma chag tsam zhu ba sogs 'di dag gis g.yengs nas zhig bsos rnams la lta long tsam yang ma byung
mod/ nye bar gnas pa'i blo bzang nyid kyis lus ngag yid gsum gyi 'gan khur bas nged rang la rnam g.yengs ci yang med par gang dgos thams cad ma chad la ma lhag pa khrig
khrig legs par grub yong gi 'dug cing / cha rkyen yang bla brang na ni stong pa nyid la stong pa nyid kyis glags rnyed par mi 'dug mod gtso bor myug nas sde pa'i drung gis
yang nas yang du/ nas/ sha /ja/ tha na sbyin tshun lhug par gnang ba dang / chos sde bar sgo bas nas kyi brgya 'bul dang / sde srid chen po khri khang pas brgya 'bul/
chos rje rin po che dge lung pa dang / myug la nye gnas mas kyang nas mang po phul bas rgyu byas tshe dpag med kyi lha khang du tshe dpag med kyi sku stong tsam bzhugs pa
mchog tu bkra ba'i tshon dang bkod pas khyad par du byas pa dang / gsung rab lha khang na bzhugs pa'i po ti brgya phrag mang po legs par sgrigs/ bzhugs khri la bzhugs su
gsol ba dang / gtsug lag khang so so'i gnam rgyan gyi 'degs sogs gang dang ci thams cad la shes ldan gzu bor gnas pa thams cad dga' mgur ngas thub nges 'di grub 'dug pa
bzhin/ rab tu gnas pa'ang rgyud

sde dang mthun par yid ches par bsgrubs/ sde pa gnas gsar bas yo byad mang du gnang ba la bzhi rten rab ston yang rgya cher bgyis la bzhin bkra shis pa'i dge mtshan du ma yang
lhun grub tu byung ste bstan pa la bya ba bgyid pa'i dbu 'di nas brtsams pa yin no/ /tshur lam lha lnga rdzong du zhag gnyis tsam bsdad de/ lugs gnyis la mkhyen pa yangs
pa sde pa rin po che sku skye yab sras me dbon rnams la dgongs bzhed dang bstan pa'i gu ru drag dmar sogs dbang rjes gnang mang du phul zhing / bsnyen bkur 'bul ba'ang
rgyas par mdzad/ myug tu slebs ma thag nas bzung ste/ zhal ngo drung sogs la rje btsun rdo rje bdag med ma/ phyag na rdo rje gtum chen/ bde mchog lU hi pa/ rdo rje 'jigs
byed chen po lha bcu gsum ma/ 'od zer can ma lha lnga/ thugs sgrub kyi dbang rgyas 'bring bsdus gsum dang padma dbang chen yang gsang khros pa/ tshe sgrub nyi zla kha sbyor/
gsang ba 'dus pa/ spyan ras gzigs/ bcu gcig zhal so bdun ma/ a ra pa tsa lha lnga sogs dbang mang po/ sgrol dkar/ rta mgrin/ gtsug tor 'bar ba/ 'od zer can/ mgon po
lha chen dpal 'bar sogs rjes gnang mang po/ gu ru chos dbang gi gter 'byung chen po sogs lung mang po 'bul bzhin pa'i ngang nas/ rje bla ma gnubs sgom sbas pa'i rnal 'byor
las mi tra brgya rtsa'i rdul tshon gyi dkyil 'khor du dbang rdzogs pa dang / thugs rje chen po'i sgrub thabs brgya rtsa'i rjes gnang sogs

dam pa'i chos mtha' yas pa'i sku drin zhus/ zla ba bdun pa'i tshes nyer gcig nas bstan pa'i bdag po rdo ring rin po che'i dbon du sku 'khrungs pa'i lha btsun chos kyi rje bsod
nams dpal bzang pos dbu mdzad/ 'chad nyan pher nges kyi bla ma lngas gtsos pa'i skal ldan nyi shu tsam la gsung ngag rin po che lam 'bras bu dang bcas pa'i khrid legs
par btsugs/ de dag gi khrod nas rags bsdus shig la dpal nag po chen po gur gyi mgon po lha brgyad kyi rjes gnang dang / mgon po khro bcu zangs gri can gyi rjes gnang sngon
du 'gro ba'i snyan brgyud slob bshad las 'ongs ba'i phyi nang gi khrid/ bdag chen rdo rje 'chang chen po nas brgyud pa'i mgon pod me 'bar ma kha skong dang bcas pa/ ngor
lugs kyi ser pod/ rdzong chen pa lugs dang / gong dkar rdo rje gdan pa'i lugs kyi yi ge rnams ma tshang ba med pa'i lung sogs 'bul bzhin pa 'di yin la/ zla ba dgu pa'i
tshes bzhi nas bzung ste/ dpal sa'i dbang phyug stobs kyi 'khor lo sgyur ba'i sde srid rin spungs nas bkas bskul zhing / rgyal srid chos kyis bskyangs te thub bstan bla
mar mdzad pa'i sbyin bdag chen po gnas gsar nas kyi gnas khang / 'tsho ba'i yo byad thams cad ma tshang ba med par sbyar te/ mtho btsun chos kyi rje myug mkhan rin po che'i
drung dang / lha btsun chos kyi rjes dbu mdzad pa'i bla ma slob dpon blo gsal zhing 'dun pa dang brtson 'grus

kyis mdzes pa'i dge 'dun drug cu tsam la sa chog rgyas pa dang bcas pa'i dpal dus kyi 'khor lo sku gsung thugs yongs su rdzogs pa'i dkyil 'khor du dbang bskur te/ rgyud kyi
rgyal po 'grel pa dang bcas pa'i lung dka' ba'i gnas su bshad pa dang / spyi don gyi bshad pa shin tu rgyas pa cho ga'i lag len dang bcas pa legs par 'chad bzhin pa 'di
yin no/ /de'ang bla ma rdo rje 'chang de'i sku drin gyis bu lugs kyi rgyud kyi bshad bka' dang / jo nang pa lugs kyi phyag len phra rags thams cad la gzhan dring mi 'jog
tsam yod kyang / bu lugs kyi phyag len phra rags bslab phyir/ rje bla ma byang gling 'jam pa'i dbyangs kyang nye bar spyan drangs shing / chos rje sgrom bu pa bya ba'i bla
ma gar 'chams mkhas pa'i tshad ngor chen pa de las lha mo bcu gnyis kyi mchod gar bslab pa sogs nyin mtshan du rang gzhan bslab sbyangs kyi bya bas dus 'da' bar bgyis so/
/de nas zla ba bcu gnyis pa'i nyer drug la pho brang rin spungs su dpon slob rnams chibs bsu la sogs pa'i bsti stang gya nom pas bsus te sleb/ nyer dgu la sa chog gi gar
rgyas pa bgyis pa'i tshe/ me tog gi char kha ba lta bu babs/ sde pa rgyal bu khri thog pa 'di sku gzhon nur gyur pa des/ kho bo cag 'jam pa'i dbyangs dang / slob dpon
padma'i rnam par rim pas gzigs nas 'khor 'dus pa rnams la gar pa'i gtso bo pha gi ni 'di dang

'dir 'dug ces gsungs 'dug /de ltar rim gyis dpal dus kyi 'khor lo'i rdul tshon gyi dkyil 'khor chen po dpe bya ba'i 'os su gyur pa zhig sgrub cing mchod pa dang / mchod gar
ba drug cu tham pa rgyan dang cha lugs gzhan gyis 'gran par mi bzod pas der 'dus pa'i skye bo rnams snying dga' bar byas/ rab gnas dngos ni/ rje btsun thams cad mkhyen pas
kye rdo rje'i ras bris la brten pa'i rab gnas 'bring po shar tsam zhig gnang / rab ston sha'i phung po spungs pa'i srin po'i grong du sleb pa 'dra ba'i 'jigs zhum me ba
gda'/ de skabs kyi rten 'brel legs nyes ni slob dpon bzang ring gi jag par gda'o/ /de nas rje dam pa dpal byams chen du phebs pa'i drung du brten nas/ dpal sgyu 'phrul
chen po snying rje'i stobs kyi dbang zab mo sngon du 'gro ba'i dbyibs sngags chos kyi bdag nyid can gyi rdzogs rim rgyud kyi bshad bka' dang bcas pa zab mo gtso bor zhus/
zhor nyan gyi tshul du phyag rgya chen po bsam mi khyab/ thugs rje chen po rgyal ba rgyal mtsho sogs dbang byin rlabs du ma lhug par stsal ba rnams zhus/ cho 'phrul chen
po'i tshes bcu bzhi la rong ngur smrig gi gtsug lag khang na bzhugs pa'i rje btsun ma 'di slob dpon thams cad mkhyen pa'i bshes gnyen gyi thugs dam/ paN grub mang po la
gsung byon pa'i ngo mtshar can du 'dug pa'i gsol ba 'debs par phyin te/ sgrol ma maNDal bzhi pa'i gsol 'debs tshar

bdun dang / rje btsun ma lha bcu bdun ma'i rdul tshon gyi dkyil 'khor du bdag nyid 'jug cing dbang blang ba rgyas par gyis/ de skabs dad ldan mang po zhig gis gsol ba btab
pa'i ngor/ 'dus ba brgya tsam la dbang bskur ba yang bsgrubs te zhag gcig bsdad/ de nas slar yang byams chen du 'ongs nas/ rje dam pas drung du gsung gi bdud rtsi zhu bzhin
pa'i ngang nas/ rje bla ma grub pa'i dbang phyug rong pa'i zhabs spyan drangs te/ 'joms byed 'char ka nag po ri bo che ma'i dbang lung rdzogs par zhus/ byams chen shar
chen pa dang / bde rgyas pa'i dpon slob zhal ngo rnam pas dbu mdzad dge ba'i bshes gnyen du ma la/ dpal 'khor lo sdom pa nag po pa'i dbang / 'jam dbyangs dkar po/ dpa' bo
stobs 'phrog dbang po bsnyen dus sogs so so'i bzhed pa dang bstun pa'i chos du ma zhig bshad de zhag nyi shu rtsa drug bsdad/ de nas rim bzhin yur gur 'ong ste rje bla
ma grub pa'i dbang phyug dge slong chen po ra snga nas dpon sa bdag mo'i ti shrir bzhugs pa sku nas byon pa dang / nged rang kyang da phyin rong 'di la rgyu 'grul cher e
byed mi shes pas da lam mjal ba zhig nges par skabs su bab snyam nas/ ra sngar zhu khrol zhus pas/ nyin 'khor cig khrol byung ba nas yur gur gdan drangs/ tshe dpag med nyer
sgrub kyi dbang dang / gur gyi mgon po lha brgyad kyi rjes su gnang ba zhig zhus/ bsnyen bkur 'bul bas mnyes par bgyis/ sang de rje btsun rong pa'i

zhabs kyang spyan drangs te/ ba do na mnga' bdag mar pa lo tsA ba'i thugs dam dang / mes ston tshon po'i zhal go bzhugs par grags pas mjal du phyin skabs/ rgyal po kho rang
tha mal ba'i btsun pa gra pa brjid chags kyi rnam pas spos phor khyer nas bsu bar byung ba bzhin thams cad kyis mthong bar rlung tshub chung ngu zhig gtsug lag khang gi
mkhris nas byung ste nges kyi thad du sleb nges gdong la phyu ru ru 'gro'i 'dug /byin rlabs rten bzhugs pa'i gdung rten dang / rigs lnga'i li ma sku tshad chen po 'dra 'dug
pa rnams mjal/ sgam zhig na rgyal po'i rten rdzas shel gyi seng ge sogs kha yar 'dug pa rnams kyang bltas/ bstan pa bsrung dgos pa dang / mtha' dmag bzlog dgos pa'i bka'
bsgo rgyas par byas dus kyang / da gi'i btsun pa de shin tu gus pa'i rnam pas nyan zhing bsdad 'dug /de nub nub chos lung nas mkhan chen rin po ches 'bod mi yang yang
gnang byung ba dang / khyad par rje bla ma shar gling pa'i zhabs dang yang da lam tsam ma mjal na slar mjal dka' ba'i 'dun pas chos lung du phyin te/ rje bla ma 'bul bas
mnyes par byas/ tshur kyang dus 'khor kyi rdo sku hor bzo ma zhig gis gtsos pa'i gnang sbyin sku drin tshad med bskyangs/ chos lung bla phrang nas kyang bsnyen bkur rgya
cher mdzad de/ rang byon 'phags pa dang / nub gnas gsar na bzhugs pa'i thugs rje chen po rnams kyi drung du smon lam yid ches pa re btab/ rim bzhin 'o yug gos sngon du slebs
nas dam can mjal ba na/ rje

bla mas de snga ma gzigs pas zhal ras sogs la thugs gzhig 'jug bzhed pa la/ mar me chen po khyer sa ni mi gda'/ rgya mthongs kyi nyi ma yol bas cher mthong rgyu mi 'dug pas/
'di las gsal ba zhig mdzad na 'thad smras ma thag zhal ras kyi thad du me long gi 'od brgyab pa 'dra ba'i 'od dang khyi le ba zhig gzigs rtog ma tshar ring byung ba der
'dus thams cad kyis mthong mod/ rje btsun rong pa'i zhabs de dam can bran du 'khol ba zhig yin pas de'i sku drin yin no snyam/ de nas sdings mar sleb grwa pa sbyin bdag
thams cad dang / gtso bor blo gros bzang pos rgyu sbyar zhing gsol ba btab nas/ thugs rje chen po 'gro ba kun sgrol gyi sgo nas skye bdun ril bu zhag bdun bsgrubs pa'i tshe/
ril bu'i bum pa la gter bdag dang / gzhi bdag rnams skor ba byed pa nged rang gi nyams snang la byung ba bzhin/ gzhi byes kyi gsal snang ba kha res kyang mthong 'dug
/bum pa zhal phye ba'i tshe/ 'ja'i gur phub me tog gi char kha ba ltar babs/ dri bzang pos gling thams cad khyab/ ril bu dril bu bdun 'phel/ gzhi byes kyi skya ser stong
phrag lnga tsam la dbang bskur zhing ril bu bkye nas thar ba'i sa bon skyon med pa btab/ de grol ma thag sgrub chen bka' brgyad bde gshegs 'dus pa chen po'i sgrub pa zhag
lnga bgyis te dbang bskur ba'i tshe yang 'ja' 'od dang me tog la sogs pa ngo mtshar ba du ma zhig byung / rje btsun rong pa'i zhabs las sprul sku

bstan gnyis gling pa'i gter chos gu ru zhi drag /rnam sras/ sprul sku chos kyi rgyal po ratna gling pa'i phur pa sogs dbang lung du ma'i sku drin zhus/ phar yang dgongs bzhed
dang bstun nas/ rang bzhin rdzogs pa chen po bla ma yang tig yid bzhin nor bu'i khrid dang / rgyab chos su rgyud bcu bdun gyi lung rnams dad ldan mang po zhig la phul
ba'i tshe/ nyin re bzhin chos tshugs ma thag chos ra de dang khad nye ba'i rgya skar gyi smin ma'i steng du bya rog re babs nas bdag la phyogs pas chos ma grol bar lhod de
sdod/ grol ba'i bsngo ba tshugs ma thag 'phur 'gro ba ji srid khrid lung ma rdzogs kyi bar byung bas thams cad ngo mtshar du 'dzin gyi 'dug /der rgyun kyang zla ba gcig
tsam bsdad nas/ rje bla ma bdog pa'i dngos po gya nom pas mnyes par bgyis te phyir byon/ bdag gis grogs dag dal 'byor 'di ni g.yo ba dang / 'jig rten skye bo dam pa 'phrad
rnyed dka'/ /zhes gsungs pa ltar dge ba'i bshes gnyen dang yang yang phrad pa ni dus kyi mtha' 'dir ches dkon no snyam nas/ ra gong rgyud/ 'brog pa rgya tsho spang sgang
na rje btsun ra chen dam pa bzhugs pa la mjal du phyin pa na/ dam pa de nyid zhing 'di'i mdzad pa phal cher rdzogs pa zhig pas sku khams shin tu ngan pa zhig mthong nas
yid la gdung ba chen po yang skyes/ gzhan thabs ni cher ma rnyed/ gdan bzhugs bzhin bgyis na bsams kyang / brgya tsho nas nang so ni pa rnam na bzhugs/ gzhir bzhugs kyi

dpon g.yog rnams nged yun ring na mnyes rgyu med tsam 'dra zhing / nged ni lam zhor bar song bas chas rkyen mi 'dug pa zhag gnyis bsdad nas ci shes kyi gsol ba btab/ dngos
su dbang zhu ba la ni zhal 'phros gnang ba'ang shin tu dka' ba zhig 'dug pas zhu ma spobs ting nge 'dzin gyi dbang rgyas pa du ma blangs shing gsol ba btab nas phyir 'ongs
te bsreg shing rin chen sgang du sleb/ sgrub pa zhag gcig kha gso snyam ril bu'i snod kyi dar khug gzhal bas snga sor 'jug dus ril bu snyim pa nyer gsum bdog pa lam bar
du bzhi 'phel 'dug pa bzhin/ dad ldan shin tu mang pos 'dzab skor dang bcas dbang bskur ba na/ gzhi bdag gal cang ba de tha mal pa'i khams 'brog sgang yol gzi brjid can
zhig gi rnam pas dbang zhu ba dang / gter bdag rnams kyang so so'i gzugs kyis skor ba khrims pa sogs byed kyi 'dug pa bzhin/ dad ldan gsum stong tsam la dbang bskur ril bu
bkye dus/ nam mkha' la 'ja' sprin ngo mtshar ba 'dus/ me tog gi char babs rdul dang khrom 'jam zhing thams cad mi phyed pa'i dad pa la dgod par byos/ a ho ayon mkhan po'i
thugs rje dang / /rgyal sras pad dkar 'dzin pa'i smon lam gyis/ /myong grol ril bu'i sgrub pa mthar phyin nas/ /grangs med 'gro ba phan bde'i dpal la sbyar/ /snga mo'i
dus shig rmi lam du khyod kyis sems can 'bum phrag gsum

'khor ba las sgrol nus zhes pa'i lung bstan zhig byung ba de'ang / ril bu 'di la brten nas 'grub pa yin nam snyam/ yang yang du sgrub pa'i zhe dam bcas/ ril bu mi phyugs mthong
ngo cog la byin/ yar 'brog dang byang gi gnam mtsho phyug mo sogs mtsho chen po du ma la yang bskyal/ rgyug chu dang 'thung rgyu m-ig gis mthong tshad la btab cing smon
lam btab bgyis pa yin no/ /de nas g.yas su myug gi pho brang du 'ongs te/ sde pa rin po ches bkas bskul nas der yang chos sde'i 'du khang du sgrub pa zhag gcig kha bsos/
dad ldan stong gdal ba la dbang bskur ril bu bkye ba'i dus kyang kha dog lnga ldan gyi 'ja' gur me tog gi char dang bcas pa byung ba thams cad kyis mthong ba de yin/
de rjes myug pa rin po che bsod nams dpal 'byor gyis myug chos sde cis kyang bzung gsung pa'i nan skyed mdzad phul ba ltar/ bstan pa bso ba la bsams nas bdag tu bzung / yong
sgo gang ci chos rje nyid sku khams bzang ring phyag tu phul/ lugs gnyis kyi 'gan bdag gis 'khur ba'i khungs byas/ zla ba bzhi pa'i nang du ri phug gi dus mchod chen
mo la phyin te/ dge ba'i bya ba mtha' dag sngar las mi dman par bsgrubs/ de rjes zhwa lu gnas su 'ongs te/ rje bla ma byang gling 'jam pa'i dbyangs kyi zhal snga nas dbu
mdzad pa'i dge ba'i bshes gnyen lnga bcu phyin la/ dpal rdo rje 'phreng ba dang kr-i ya bsres pa'i dbang rgyas pa sla

chos su ma song ba'i phyag len ji lta bar phul/ dad ldan ches mang po zhig la 'dus pa mi bskyod rdo rje'i dbang sngon du 'gro ba can gyi rim lnga'i myong khrid/ de dang rjes
'brel gyi rgyud dang / skyed rdzogs kyi rgya bod kyi yi ge mang po'i lung la sogs pa'i nyin re bzhin yang chos thun bzhi bzhi gtong ba ma chag pa dang / rje bla ma 'jam
pa'i dbyangs kyi drung du chos rje thams cad mkhyen pa'i bka' 'bum gyi lung yang ma chag par zhus/ slar myug du 'ongs te/ dus gsum gyi rgyal ba thams cad kyi spyi gzugs/
pha bla ma rig 'dzin chen po dbus nas spyan drangs te/ sgar pa nyi shu phyin dang bcas pa rgyas par bsnyen bkur te/ lcog ro klu phug gi gtsug lag khang du/ gsang ba las
kyang ches shin tu gsang ba dpal sgrub chen bka' brgyad gsang ba yongs rdzogs kyi 'di dus bka' brgyad bye brag pa'i dbang mang po gsan pa la/ de'i tshul rgyas par gnang ba'i
dgongs pa yod pa la/ phyag bris 'phro mar lus pas bar 'dir ma tshang ba 'dug pa mchan bu'i 'di rjes su btab pa yin no/ /de dag ni rang nyid skyes nas da lta'i bar gyi
byas byung rags pa ste/ legs tshogs su gtogs sam snyam pa tshun bris pa yin la/ byas so cog bris na ni la la ni byis pa rnams dgod 'chor la mkhas pa rnams khrel bar 'gyur
ba'ang yod/ la la ni thams cad snying rlung ldang la thug pa'ang yod/ skyon gyi khongs su gtogs pa rnams sbed

pa 'di so so'i skye bo kun gyi srol du 'dug pas yi ger ma bkod mod/ nged kyi spyod pa dang rnam 'gyur rnams thams cad kyis mngon gsum du gzigs pa 'di ga yin pas yi ger bris
ma bris la ma ltos shing / sbas pas sbas go chod par yang mi 'dug ste/ thogs med dus nas goms pa'i bag chags shugs/ /bag med spyod pa mkhas pas khrel pa'i gnas/ /grangs
med bgyis rnams yi ger ga la ldang / /sgrib med mngon sum gzigs pa 'dis chog mod/ /mkhas rnams yon tan sbed pa lhur mdzad mod/ /byis rnams yon tan cung zad ngo sor 'khyer/
/de phyir 'bad pas rang gi yon tan tshogs/ /ma sbas yi ger bkod pa 'di yin no/ /mdor na rab tu byung ba'i mdo don/ tshul gnas thos dang bsam gtan pas/ /sgom pa la ni rab
tu sbyar/ /ces gsungs pa dang mthun pa zhig dgos rgyur 'dug pas de'i dbang du bgyis na/ spyir tshul khrims kyi phung po la nyes pa'i dri ma mi 'byung ba'i rgyu/ ltung ba
rnams kyi spyi dang rang gi mtshan nyid gnang bkag gi spang blang rgyas par shes pa dang / bslab pa la gus pa dang / 'jigs pa dang ngo tsha bas bag yod pa dang / nyon mongs
nyung ba zhes bya ba bzhi po 'di yin pa la/ bdag la de dag cher med cing / de dag gi zlog phyogs rnams shas che bar tshang ba'i mthus sdom pa'i spang blang phra zhing
phra ba ni bsrung ba'i sngon la ngo

yang mi shes par 'dug /'on kyang so so thar pa'i rtsa ba bzhi chang dang lnga po 'di ye ma nyams par yod pa'i khungs yin/ phyis su dgon pa chen po skyong dgos byung ba nas/
rmu rgod zhi bas mi thub ba kha cig la chad pa sogs gtong dgos pa byung ba na'ang / bsam pa'ang de nyid la phan pa gtso bor bsams/ gzhan yang sde dang bstan pa kho na las
bsams pa ma gtogs rang 'dod kyi 'dres med pa byas/ sbyor ba'ang dngos po gang byung dge 'dun spyi la phul ba ma gtogs sger du nas dog gcig la'ang longs ma spyad/ sku rgyal
sogs gang ci thams cad kho rang rnams la byin/ tha na de tshan gyi ja sbyor gcig kyang 'thung ma myong bas 'gyod pa ye med/ nged kyis nyes pa ci yang ma bgyis bzhin du
bsam sbyor ngan pa du mas dngos dang brgyud nas gnod pa byed po mang po zhig bzhud song na'ang / mkha' 'gro chos skyong rnams kyis bden rdzun gnam thig drang por btab/
gang la gang 'tsham pa'i chad pas gcod kyi 'dug pa ma gtogs/ ding sang gi sngags pa kha cig ltar/ las 'bras rgyab tu bor ba'i gtad khram/ 'khrul 'khor/ than ngan sngags su
gtogs pa thun gcig kyang 'dren ma myong / ding sang nged kyi zla re bzhin drug cu pa gtong ba dang / skabs skabs su gur zhal dang rnam sras dang / 'char ka sogs mdos gtor
mang po 'phen pa la

phal che bas mthu kho na byed kyi 'dug ces gleng / nged rang gi grwa pa dad pa che yang yon tan chung ba 'dra'ang sku tshe la gnod zer ngan thabs su go yod pa gda' ste/ gshin
rje dgra nag po'i rgyud las/ lo re'am zla ba re re'am/ /yang na zhag ni re re bzhin/ /gtor ma drug cu rtsa bzhi sbyin/ /dbyug gu drug cu rtsa bzhir dran/ /ces dbyug gu
drug cu rtsa bzhi'i bar chad zhi ba'i phyir nyin re bzhin yang gtong dgos par gsungs/ rdo rje gur las/ las rnams thams cad yang dag spyad/ /ces sems can la phan gdags pa
dang / rang gi bar chad zhi ba'i phyir/ zhi rgyas dbang drag gi las thams cad sgrub dgos par gsungs pas/ bar chad bzlog pa kho na la dmigs nas gtor ma drag po 'di dag bgyis
pa yin pas tshe la mi gnod kyi steng du phan pa myong bas thon gyi 'dug /gzhan du na/ rgyud sde dri ma med pa las gsungs pa'i don/ brgyud pa zam ma chad pa'i snyan brgyud
mkha' 'gro'i kha rlangs thul le ba mang po thos/ lag len phra rags thams cad kyang ji lta bar shes/ sngags smyon grangs med pa zhig song bas lha las su rung ba'i mtshan
ma'ang cung zad thob/ drag po'i las la sbyar na lha tshangs pa'ang sgrol thub tsam bdog ste/ 'chi dgos pa 'di bsams nas zi me bsdad pa lags/ 'on kyang sngar smos pa bzhin
nged la rbod gtong dang / byed kha drag po byed pa de dag bden pa dang / srung bzlog nus pas byed po de dag gi steng du bzlog cing smin par 'gyur bas

na/ nged la bsam ngan 'chang ba de dag chag sgo shin tu che bar nges par bya'o/ /'jig rten phyogs nas ding sang gi bla chen 'dra dang / dka' bcu rab 'byams kha cig ltar/ bde
gzar slong ba'i gros dang bang chen/ mi bsad rta sgyel gyi gros dang lag len la ye mi the bas blo bde ba zhig bdog /byis pa'i dus nas bzung bud med dang rtsed mo byed pa
lta ci smos/ mdzes ma ji snyed pa mthong yang dga' ba la bsams pa tsam yang skye ma myong / tha na rmi lam tsam du'ang bud med la dga' ba skye ma myong zhing / nged sgom
chen pa'i tshan 'di grub grub mo zhig 'dod nas mi chos bla ma 'byung nye'i 'dug na'ang / ma mthong ba mthong dang / ma grub pa grub ye ma byas la/ chang 'di la zhim snang
dang / 'thung 'dod chen mo yong gi 'dug na'ang / gnyen po bsten nas tshogs 'khor gyi dus kyang lces reg tsam las 'thung gi med pas/ bslab bzhi lnga po 'di la bla ma dkon
cog gi drung na ngo nong dgos pa mi bdog /dge 'dun lhag ma man chad ni ji ltar yod shes par mi gda'/ byis pa'i dus nas bzung snying rje dang phan sems shin tu che/ sems
can la phan na nga rang bskal pa'i bar dmyal bar sdod pa la sdug rgyu mi 'dug snyam pa dang / nga rang shi na'ang shi /gzhan 'di tsho la phan na bsam pa dus thams cad du
bcos min du skye ba zhig bdog pas byang sems kyi bslab pa rgyud ldan yin/

rig 'dzin sngags kyi sdom pa'ang rgyud sde bzhi po so so'i rtsa ba dang yan lag gi ltung ba rnams kyi rang bzhin sogs cha tsam shes la/ khyad par bla ma yab sras la mi phyed
pa'i dad pa ci mdzad khyed mkhyen rgyun chags su ldan pa'i don gyis/ yan lag tshang ba'i ltung bas ma phog pa'i khungs yin la/ dus rgyun du ting nge 'dzin gyi dbang dang
/ zla ba re bzhin rdul tshon nam ras bris kyi dkyil 'khor gang rung du dbang yang nas yang du len pa 'dis sngags sdom rgyud ldan du 'byung re ba lags/ de ltar sdom pa gsum
gyis gzhi bzung nas/ ris med pa'i chos la thos bsam bgyis tshul mdo tsam bshad na/ sngar smos pa ltar gyi chos mchog tu sku drin che ba'i bla ma lnga nas bzung ste/ rje
btsun dbon rin po che ngag dbang brtan pa dang / bdag chen chos kyi rje rtse gdong pa'i drung du lam dbang re thob pa dang / bdag chen khri thog rin po che dang / chos
rje spre chung rin po che las bla ma'i rnal 'byor tsam dang / gnyag ston chen po bkra shis sgang pa las sme brtsegs kyi khrus dbang zhig thob pa yan chad du bla ma dam pa
sum cu rtsa gnyis mnyes par bgyis te chos kyi tshul ji snyed cig thob mod/ bla ma gang las gang thob pa dang / de dag kyang brgyud pa rnam par dag pa gang las 'ongs pa
dang / de dag gi nang gsel gyi dbye ba phra mo ji snyed yod pa rnams ni bdag gis dam pa'i chos thos pa'i tshul gsal bar ston pa yid bzhin gyi nor

bu rin po che dbang gi rgyal po'i snang ba zhes bya bar bkod zin pas don du gnyer na der gzigs par bya zhing / 'dir rtogs sla zhing yi ge nyung ngu'i slad du tho tsam brjod
na/ thog mar theg pa dman pa nyan thos kyi gzhung la so sor thar pa'i mdo/ tshul khrims dang yang dag par ldan pa'i mdo/ dge tshul gyi tshig le'ur byas pa sum brgya pa dang
/ de'i 'grel pa 'od ldan/ tshig le'ur byas pa lnga bcu pa/ chos rje thams cad mkhyen pas mdzad pa'i las chog dri ma med pa'i phreng ba/ karma sha taM gi TI ka /kun mkhyen
nam bsod kyis mdzad pa'i 'dul ba'i bslab bya rgyas pa rnams legs par thob/ dbu sems lugs gnyis kyi sems bskyed legs par zhus nas/ theg chen thun mong gi chos/ rgyal
ba'i yum rgyas pa 'bum du grags pa le'u bdun cu rtsa gnyis bam po sum brgya'i bdag nyid/ yum 'bring po nyi khri lnga stong pa le'u bdun cu rtsa drug dang / yum bsdus pa brgyad
stong pa le'u so gnyis sa/ rdo rje gcod pa/ sdud pa tshigs su bcad pa/ 'phags pa dkon mchog brtsegs pa chen po sdom pa gsum bstan pa nas bzung ste/ gtsug na rin po
ches zhus pa'i bar mdo'i rnam grangs bzhi bcu rtsa dgu/ 'dus pa rin po che tog rnams dang / slob dpon dpa' bos mdzad pa'i byang chub sems dpa'i skyes rabs so bzhi pa dang
/ dgra bcom pa chos skyob kyis bsdus pa'i ched du brjod pa'i tshoms te dad pa'i gzhung gnyis/ theg pa chen po mdo sde rgyan dang / slob dpon

'phags pa thogs med kyis mdzad pa'i byang chub sems dpas ste lta ba'i gzhung gnyis/ rgyal ba'i sras po zhi ba lhas mdzad pa'i bslab pa kun las btus dang / spyod pa la 'jug
pa ni spyod pa'i gzhung ste/ bka' gdams gzhung pa rnams kyi chos kyi nying khu gzhung drug tu grags pa/ byang chub spyod pa'i sgron ma dang / bden pa gnyis la 'jug pa nas
bzung ste/ skyabs 'gro yan lag drug pa'i bar gzhung chung brgyad cu gya brgyad tsam bzhugs pa la chos chung brgya rtsar grags pa/ bka' gdams glegs bam rin po che dang /
thig le bcu drug gi khrid thun mong dang / thun mong ma yin pa theg pa chen po blo sbyong gi khrid/ rten 'brel snying po'i khrid/ sum pa lo tsA ba'i snyan brgyud kyi khrid/
blo sbyong zhen pa bzhi bral gyi khrid/ skyid sdug lam khyer gyi khrid/ skye med do pa'i lugs kyi gcod khrid/ de dag so so'i yi ge mang po'i lung / blo sbyong mtshon cha
'khor lo/ rma bya dug 'joms/ byams pa'i rnal 'byor pa'i gyer sgom rdo rje'i glu/ sems dpa' rim pa/ rnam dag gtsug gi nor bu/ 'gro mgon dpal yes mdzad pa'i khrid yig dang
/ sems dpa' chen po rgyal mchog pa'i blo sbyong zin bris chen mor grags pa rnams thob/ theg chen thun mong ma yin pa rdo rje theg pa nyid la'ang dbye ba bzhir bzhugs pa'i
dang po bya ba'i rgyud la yang / rigs kyi sgo nas drug tu phye ba las/ dang po de bzhin gshegs pa'i rigs la/ gtsug tor nas byung ba'i gdugs kar mo can zhe gnyis kyi dbang
rgyas pa dang /

gdugs dkar lha bcu bdun ma'i rig gtad kyi dbang / rig sngags kyi rgyal mo srung ba lnga lha lnga bcu rtsa gcig gi rig gtad kyi dbang / padma'i rigs la rigs kyi bdag po tshe
dpag med lha dgu dang / 'chi med rnga sgra'i dbang dang dze tA ri'i gzhung gsum gyi lung / tshe dpag med lha dgu paN chen nags rin lugs kyi dbang / rigs kyi 'khor lo sgyur
ba dpal don yod zhags pa lha nyer lnga'i dbang / 'phags pa bcu gcig zhal lha so bdun pa'i dbang phyag mtshan zhe gnyis kyi rjes gnang dang bcas pa/ rdo rje'i rigs la/
rigs kyi bdag po rdo rje mi 'khrugs pa lha dgu'i dbang zhus nas dze tA ri'i gzhung gsum gyi lung / 'khor lo sgyur ba phyag na rdo rje 'gro bzang lugs kyi dbang dang rjes
gnang / slob dpon 'gro bzang gis mdzad pa'i sgrub thabs sogs yi ge mang po'i lung / bram ze ma Ni badzra gyis bkral ba'i rnam 'joms mthing nag lha bcu dgu pa dang / bram
ze'i slob dpon pa ba ri pas bkral ba'i rnam 'joms dkar po lha bcu dgu pa gnyis kyi dbang dang / ma Ni badzra gyi lugs kyi gtso rkyang gi sgrub thabs sogs rgya gzhung bcu
gcig /rje paNDi ta pas mdzad pa'i sgrub thabs dkyil chog gtso rkyang gi mngon rtogs gsum dang / sa ba ri ba'i gzhung gsum gyi lung / phyag na rdo rje mdo lugs brtag pas che
ba'i lha dgu'i dbang dang / lha lnga'i rjes gnang / gzungs/ gzungs kyi 'grel pa klu sgrub kyis mdzad pa sogs rgya bod kyi yi ge rab tu mang po'i lung rnams thob/ spyod
pa'i rgyud la rigs gsum du bzhugs pa'i phyi ma gnyis kyi dbang ni mi snang la/ de bzhin gshegs pa'i rigs

rnam par snang mdzad mngon par byang chub pa sku mi zad pa rgyan gyi 'khor lo snying rje chen po 'byung ba lha brgya dang bcu dgu'i dbang / rtog pa las gsungs pa'i 'od zer
can lha nyer lnga dang / lha lnga'i dbang / 'jam pa'i dbyangs a ra pa tsa na lha lnga'i dbang rnams legs par thos/ rnal 'byor gyi rgyud la/ rtsa ba'i rgyud kyi dum bu dang
po de bzhin gshegs pa'i rigs dpal rdo rje dbyings rtsa ba'i lha so bdun/ mgron thabs stong dang bcas pa'i dkyil 'khor chen por rtsa ba dang / 'grel pa lugs te dbang gnyis/
dum bu gnyis pa rdo rje'i rigs khams gsum rnam rgyal rtsa ba'i lha so bdun mgron thabs stong dang bcas pa'i dbang / bshad pa'i rgyud la rdo rje rtse mo las gsungs pa'i
gsang ba mchod chen rigs bsdus pa'i dkyil 'khor lha stong dang nyis brgya bdun cu rtsa gcig gi dbang / cha mthun pa'i rgyud dpal mchog rigs bsdus pa lha sum brgya sum cu
rtsa dgu'i dbang / dpal mchog rdo rje sems dpa'i dbang / 'phros pa'i rgyud ngan song thams cad yongs su sbyong ba kun rig rnam par snang mdzad rtsa ba'i lha so bdun/ mgron
thabs drug cu 'jig rten pa dang bcas pa'i dbang / shAkya sengge gtsug tor dgu pa lha so bdun/ phyag na rdo rje 'chi bdag 'joms pa lha bcu gsum/ mi 'khrugs pa jo bo rje'i
lugs lha bcu gsum pa/ yan lag gi rgyud mtshan yang dag par brjod pa slob dpon 'jam dpal grags pas legs par bkral ba'i bcom ldan 'das chos kyi dbyings gsung gi dbang phyug
nam mkha' ltar yangs

shing dri ma med pa lha nyis brgya dang nyi shu rtsa dgu/ slob dpon sgeg pa'i rdo rjes bkral ba'i 'jam dpal gsang ldan lha lnga bcu rtsa bdun/ slob dpon 'jam dpal bshes gnyen
gyis bkral ba'i nam mkha'i dri med rigs bsdus pa'i dkyil 'khor te thams cad mkhyen pa bu ston chen po'i phyag len las 'ongs pa'i dkyil 'khor bcu gsum po de dag gi rdul
tshon kho nar dbang bskur ba dang / kun rig rtsa ba'i dkyil 'khor/ shAkya seng ge sku/ tshe dpag med gsung / phyag na rdo rje thugs/ 'khor lo sgyur ba yon tan/ me ltar 'bar
ba 'phrin las te 'das pa'i dkyil 'khor drug /phyag na rdo rje la lha chen brgyad/ klu chen brgyad/ gza' brgyad rgyu skar dang bcas pa/ 'jigs byed dgu/ rgyal chen bzhi/
phyogs skyong bcus bskor ba 'jig rten pa'i dkyil 'khor drug ste sbyong rgyud dkyil 'khor bcu gnyis su grags pa snur lugs kyi phyag len dang / kun rig rtsa ba'i dkyil 'khor
dang / phyag na rdo rje 'chi bdag 'joms pa ste sa lugs ma yin pa gnyis te/ rnal 'byor rgyud kyi dbang de dag thos shing khong du chud par byas pa yin no/ /rnal 'byor
chen po bla na med pa'i rgyud la'ang / thabs/ shes rab/ gnyis su med pa gsum gyi dang po la'ang rigs drug gam gsum du bzhed pa las/ 'dod chags chen po'i thabs/ rgyud dpal
gsang ba 'dus pa mi bskyod rdo rje lha so gnyis kyi rdul tshon

gyi dkyil 'khor du dbang bskur ba zhus nas zab pa las kyang ches shin tu zab pa mar lugs kyi rim pa lnga dmar khrid myong khrid du thob cing / slob dpon 'phags pas mdzad pa'i
rim lnga'i gzhung / sgrub thabs mdor byas/ mdo bsre/ klu'i byang chub kyi dkyil chog nyi shu pa/ rnam gzhag rim pa/ Arya de ba'i spyod bsdus sgron me/ bdag byin rlabs/
sems kyi sgrib sbyongs/ sgra gcan zin dpal bshes gnyen gyi dkyil chog zung 'jug gsal ba/ gser sdings pas mdzad pa'i brgyud pa'i rnam thar sogs nag khrid kyi yi ge nyi shu
rtsa lnga/ chos rje thams cad mkhyen pas mdzad pa'i dmar khrid kyi khrid yig brgyud 'debs gnyis dang bcas pa dang / lo chen byang rtses mdzad pa'i khrid yig /'dus pa rtsa
ba'i rgyud 'phags lugs thun mong ma yin pa'i bshad rgyud bzhi dang bcas pa thos shing khongs su chud la/ slob dpon ye shes zhabs kyis bkral ba'i 'dus pa 'jam pa'i rdo
rje lha bcu dgu'i dkyil 'khor du bla ma penta pa'i dkyil chog dang mthun par sa lugs thun mong ma yin pa'i dbang dang / bzhi brgya lnga bcu pa dang mthun par brgyud pa du
ma bka' babs 'dus pa'i dbang rgyas par zhus nas sgrub thabs kun bzang / 'jam dpal zhal lung / grol ba'i thig le/ bzhi brgya lnga bcu pa rnams kyi lung khro bcu gnyan lugs
kyi rjes gnang man ngag dang bcas pa'ang thos/ slob dpon chen po mar me mdzad kyis bkral ba'i 'dus pa spyan ras gzigs

lha bcu dgu'i dbang rdzogs par thob/ mi bskyod pa'i byang sems kyi rigs phyag na rdo rje 'khor lo chen po lha bco brgyad kyi dbang bskyed rdzogs kyi khrid dza ba ri pa'i gzhung
bco brgyad sogs rgya bod kyi yi ge mang po'i lung / padma'i rigs/ dpal bde ba chen po ral pa gcig pa lha nyer lnga'i dkyil 'khor du dbang re re la dbang bzhi bzhi sbyar
ba'i dbang rgyas pa/ dbang bsdus pa/ ye shes 'pho ba'i byin rlabs/ yum ral gcig ma'i byin rlabs/ rdo rje slob dpon bdag po chen po'i dbang rnams zhus nas/ rgyud kyi rgyal
po/ spyi 'chings nang 'chings/ slob dpon mi pham sbas pa'i bshes gnyen gyis mdzad pa'i sgrub thabs sogs rgya gzhung mang po/ de dag don 'grel sogs rje khro phu bas mdzad
pa'i mdo gzhung mang po/ 'phags pa thugs rje chen pos gnang ba'i rdzogs rim sems nyid ngal gso'i myong khrid/ de'i rdo rje'i tshig rkang rtsa 'grel sogs yi ge mang po'i
lung / rdo rje mkha' 'gro gnyis kyis gnang ba'i rdzogs rim la/ dbang po rab tshe 'dir 'tshang rgya ba gser bzo mkhan mkhas pas gser la rgyan du bkod pa lta bu'i man ngag
la rdo rje'i lam/ sbas pa'i lam/ gsang ba'i gsum cha lag dang bcas pa/ dbang po 'bring 'chi khar grol ba khyung sgong rgya las grol ba lta bu'i man ngag /dbang po tha
ma bar dor grol ba sha btson khri mon las grol ba lta bu'i man ngag sogs yab kyi skor/ yum gyi skor la/ brgyud pa lo rgyus kyi gdams

ngag gis gang zag yid ches bskyed pa nas/ sku gsum rang chas kyi man ngag gis 'khor ba ma stongs bar du 'gro don bya ba'i bar gyi gser chos bco lnga/ bka' srung gnod sbyin
spun gnyis kyi gdams pa dang bcas pa dang / zhe sdang chen po'i thabs rgyud/ dpal gshin rje gshed dmar po lha lnga'i bdag nyid can gyi dbang bzhi yongs su rdzogs pa/ shin
tu spros med/ rnam rtog 'od gsal bdud rtsi'i byin rlabs rnams zhus nas/ shin tu spros med kyi myong khrid/ rnal 'byor dbang phyug chen po'i sgrub thabs che chung sogs bskyed
rdzogs kyi gzhung brgyad/ theg chen chos rjes mdzad pa'i gzhung bshad sogs bod kyi yi ge mang po'i lung / dpal gshin rje gshed dmar po lha bcu gsum pa'i dkyil 'khor
du dbang bskur ba dang / rnal 'byor bzhi'i byin rlabs/ bdud rtsi'i lha mo 'od 'dzin ma dkar mo'i byin rlabs/ 'khrul 'khor gyi byin rlabs/ phyir bzlog gi byin rlabs/ 'pho
ba'i byin rlabs rnams zhus nas rnal 'byor bzhi'i khrid/ grub thob kyi 'khor lo sgyur ba dpal 'dzin gyis mdzad pa'i rnal 'byor bzhi'i de kho na nyid la sogs pa'i gzhung brgyad/
glo bo lo tsA ba chen po'i khrid yig sogs bod kyi yi ge rab tu mang po dang / yang gshin rje gshed dmar po chag lugs thun mong ma yin pa dbang stegs sogs dang bcas
pa'i dbang bzhi rdzogs pa/ chag lo gsum pa'i yi ge mtha' dag dang bcas pa'i lung / bcom ldan 'das gshin rje'i dgra nag po zhang lugs

kyi dbang yongs su rdzogs pa/ gshin rje gshed 'byung ba grub chen lA li tas mdzad pa/ de'i rnam bshad gshin rje gshed kyi zhing khams bkod pa la 'jug pa'i rgyan gyi lung /
rwa lugs kyi gshin rje zhal gsum pa lha bcu gsum dang / zhal drug pa lha nyer gcig pa'i dbang / dpal rdo rje 'jigs byed chen mo drag po khros pa lha bcu gsum pa'i dbang /
ro langs chen po brgyad kyis bskor ba dang / dpa' bo gcig pa phyag mtshan gyis bskor ba'i dbang rnams zhus nas/ mkhas rlom phal che bas ma thos shing / mos pa tsam yang
skye bar dka' ba'i zab chos rwa khrid mkha' 'gro snyan brgyud kyi nyams khrid/ thun mong du grags pa rdo rje'i tshig gi rnam par dbye ba'i khrid/ rnal 'byor bzhi'i rim pa'i
khrid/ bskyed rdzogs zung 'jug gi khrid/ de dag gi rgya bod kyi yi ge rnams kyi lung / rtsa ba'i rgyud rtog pa bdun pa la rwa chen lo tsA ba'i bzhed pa ji lta ba'i bshad
bka' dang / sngags btu'i byin rlabs/ rgya ston rin po che'i lugs kyi bshad bka'/ bshad rgyud rtog pa gsum pa'i bshad bka'/ dngos grub rtog pa zhi ba'i rgyud/ las mkhan
ti'u lo pa'i rtog pa sogs rwa dpon shes rab rgyal mtshan gyi dkar chag dang mthun pa'i man ngag gi yi ge rwa pod du grags pa/ rgya ldong rnam pa gnyis dang / bod kyi dpal
'dzin gyis sbyar ba'i man ngag yi ge rab tu mang po'i lung / dug dbang rma bya rgyas pa man ngag dang bcas pa/ 'chi bdag gshin rje'i dbang phyug chos kyi rgyal po lha bcu
gsum pa/ dmar po bse bya bzhis

bskor ba/ khrag mdog yab yum rnams kyi rjes su gnang ba man ngag dang bcas pa/ rje btsun sa skya pa las brgyud de 'ongs pa'i rdo rje 'jigs byed lha dgu'i dbang / dpa' bo gcig
pa'i rjes gnang / rtog pa bdun pa'i bshad bka' dang bcas pa/ zhang lo tsA ba shes rab bla ma nas brgyud de 'ongs pa'i rdo rje 'jigs byed chen mo lha bzhi bcu rtsa dgu
zhi khro rnam par rol pa'i dbang dang / de'i sgrub thabs/ rnam par 'phel ba/ sbas pa'i spyod pa bsdus pa rnams grub chen lA li tas mdzad pa/ sbas spyod kyi don bsdus pa/
drag po'i 'khrul 'khor gyi man ngag gi lung / skyo lo tsA ba las brgyud de 'ongs pa'i rdo rje 'jigs byed chen po lha bcu bdun ma'i dbang drag po'i dbang bdun gyi rjes gnang
dang bcas pa/ skyo mi bskyod pa'i yi ge'i steng nas rtog pa bdun pa gsum dang / gnyen rin chen brtan gyi yi ge'i steng nas gtam rgyud kyi rtog pa'i bshad bka'/ rwa rtse
sems 'dzin gyi nyams khrid yi ge'i lung dang bcas pa rnams legs par nos shing khong du chud par bgyis pa yin no/ /shes rab kyi rgyud la rigs drug tu bzhugs pa las/ rigs
drug cha mnyam du ston pa/ dpal sangs rgyas thams cad dang mnyam par sbyor ba mkha' 'gro ma sgyu ma bde mchog rigs bsdus pa lha brgya dang nyi shu rtsa bdun gyi dbang /
he ru ka'i rigs/ rgyud de nyid kyi snying po dpal he ru ka zla gam gcig pa lha lnga bcu rtsa brgyad kyi dkyil 'khor du dbang rgyas bsdus/ grub chen hU~M kA ra'i sgrub dkyil
gyi lung dang bcas pa/ slob dpon rdo rje rnon pos

bkral ba'i mkha' 'gro rgyun gtor lha dgu'i dbang man ngag mtha' dag lung dang bcas pa/ slob dpon brtul zhugs kyi spyod pa nag pos bkral ba'i 'khor lo sdom pa lha drug cu rtsa
gnyis kyi dbang / nag po rim bzhi dang / dpyid kyi thig le'i nyams khrid/ slob dpon des mdzad pa'i bskyed rdzogs kyi gzhung drug /de dag gi sa bcad TIka sogs rje btsun
brtse ba chen pos mdzad pa sogs man ngag 'bum du grags pa'i lung / slob dpon lU hi pas bkral ba'i sgong skyes sbyong byed sa lugs kyi dbang / rtsa dbu ma'i nyams khrid/
bsdu ba gsum pa'i khrid/ bde mchog dkar po'i byin rlabs/ de'i khrid/ dpal mngon par rtogs pa sogs lU hi pa smad lnga'i lung / yang rtag pa'i rdo rje dang dA ri ka pa sogs
kyi gzhung gi don brgyud pa'i bka' babs bdun ldan pa'i dbang rgyas pa/ slob dpon dril bu zhabs kyis bkral ba'i rdul tshon lha lnga dang / zab mo lus kyi dkyil 'khor gyi
dbang dang / dril bu skor gsum gyi lung rim pa lnga pa'i khrid/ de'i byin rlabs/ grub chen lwa ba pas bkral ba'i sbyangs pa'i yon tan lha bcu gsum gyi dbang / grub chen kA
la kalpas bkral ba'i rdo rje mkha' 'gro lha drug cu rtsa gnyis kyi dbang / rdo rje mkha' 'gro'i rgyud 'grel slob dpon bha ba bha dras mdzad pa'i lung / dpal sdom pa 'byung
ba lha bcu gsum gyi dbang / grub chen mai tri pas bkral ba'i lha bcu gsum pa'i dbang / grub chen tai lo pa'i lugs kyi lha

drug cu rtsa gnyis/ lha bcu gsum/ lha lnga rnams kyi dbang bzhi rdzogs pa/ rdo rje phag mo lha mo bco lnga/ lha bdun ma/ lha lnga ma/ lhan cig skyes ma rnams kyi byin rlabs/
ras chung snyan brgyud du grags pa'i nyams khrid/ nor bu skor gsum gyi yi ge mtha' dag gi lung snyan brgyud mgon po'i rjes gnang gi bar yongs su rdzogs pa/ paN chen nags
kyi rin chen nas brgyud pa'i sdom pa bcu gsum pa'i dbang / rdo rje phag mo lha bcu gsum ma'i dbang / dpal mkha' 'gro rgya mtsho 'khor lo bcu gnyis su mngon par brjod pa
lha stong dgu brgya dang bco brgyad pa'i dbang / dpal sdom pa bong zhal can lha so bdun gyi dbang / phag mo mngon par 'byung ba'i rgyud las gsungs pa'i rdo rje phag mo lha
so bdun/ bcu gsum/ lha lnga rnams kyi dbang / rdo rje phag mo zhal gnyis ma/ nA ro mkha' spyod/ mai tri mkha' spyod de/ rje btsun sa skya pa'i thugs kyi nying khu mchog
bsgrubs pas thun mong zhar la 'byung ba'i dmar mo skor gsum gyi byin rlabs/ rtsa dbu ma'i nyams khrid/ mi dbang chos gsum sogs rgya bod kyi yi ge rab tu mang po'i lung
/ phag mo zhal gnyis ma/ dbu bcad ma/ don grub ma ste dpyal lugs kyi phag mo skor gsum gyi byin rlabs/ sgom pa drug pa'i nyams khrid/ rgya gzhung bdun/ thun mong / mchog
/khyad par gyi zhal gdams sogs yi ge rab tu mang po'i lung / phag mo ser mo rus sbal zhabs kyi byin rlabs/ bskyed rdzogs kyi khrid/ yi ge'i lung /

phag dkar shes rab gsal byed kyi byin rlabs/ de'i rjes gnang / rgya bod kyi yi ge thor bu'i lung / phag dkar paN chen lugs kyi byin rlabs/ ras chung pa'i phag mo khams gsum
ma'i byin rlabs/ phag mo sgar lugs kyi byin rlabs/ rlung sems dbyer med kyi nyams khrid/ phag mo'i rin chen rgyan 'dra'i byin rlabs dang / sa ra ha'i bde mchog dkar po yab
yum go ldog pa'i byin rlabs/ go cha'i dpa' bo drug dang / dpa' mo drug gi byin rlabs/ bo dong pa lugs kyi bde mchog dkar po zab pa bzhi ldan gyi byin rlabs man ngag dang
bcas pa rnams dang / dpal sangs rgyas thod pa lha nyer lnga'i dbang / sgyu 'phrul chen mo lha lnga'i dbang rnams thos/ mi bskyod pa'i rigs dpal phyag na rdo rje gtum po
chen po lha nyer gcig pa'i dbang / rdzogs rim gyi nyams khrid/ rgyud kyi bshad bka'/ man ngag gi yi ge mang po'i lung dang bcas pa/ dpal phyag na rdo rje gtum po ras chung
lugs lha nyer lnga'i dbang / lha lnga pa'i dbang / dpa' bo gcig pa'i rjes su gnang ba/ gsang ba bstan pa'i rgyud sogs man ngag yi ge mang po'i lung / dpal phyag na rdo
rje u tsArya lha bcu dgu pa'i dbang / de'i rjes gnang thun mong dang thun mong ma yin pa/ rgyud gsum cha lag dang bcas pa'i lung rnams nos shing / brtag pa'i rigs mi g.yo
ba bla med lha bcu gsum pa'i dbang / rgyud dang / glo chen gyi sgrub dkyil gyi lung / padma'i rigs la mgon po tshe dang ye shes dpag tu med pa grub pa'i rgyal mo'i lugs

lha so bdun ma'i dbang bzhi yongs su rdzogs pa/ de'i nyer grub kyi dbang / lha bcu gsum ma'i dbang bzhi/ de'i dbang bsdus pa/ lha gcig bum gcig gi dbang / tshe zan la brten
pa'i dbang / tshe khrid thun mong dang thun mong ma yin pa'i lung dang bcas pa/ dpal thugs rje chen po padma dra ba lha zhe drug gi dbang dang / rje mi tra'i lugs kyi gsang
sgrub bcu gsum ma'i byin rlabs/ rtog pa las gsungs pa'i ku ru kulle lha lnga'i dbang / rtog pa le'u lnga pa dang / de'i man ngag gi lung rnams thos/ rta mchog gi rigs/
dpal rdo rje gzhon nu lha lnga bcu rtsa gcig gi stod las byang chub sgrub pa'i dbang / rgyud dang / rje btsun sa skya pa chen po yab sras/ rje bla ma rnams kyis mdzad pa'i
yi ge rnams kyi lung / yar phur gyi rdzogs rim zab mo a ti bsam gtan gling pa'i lugs kyi nyams khrid/ de'i yi ge mtha' dag gi lung / rje btsun sgrol ma lha bcu bdun ma'i
dbang / sgrol ma lus dkyil lha nyer lnga'i dbang rnams thob bo/ /gnyis su med pa'i rgyud la/ dpal dus kyi 'khor lo rwa 'bro rnam pa gnyis ka'i phyag len phyogs gcig tu
byas pa/ chos rje thams cad mkhyen pa'i bzhed pa'i dbang bdun/ gong ma/ gong chen dang bcas pa dang / 'bro lugs gtso che zhing / rgyud 'grel sor bzhag las rgya gzhung gi
rjes su mi 'brang ba kun mkhyen jo nang pa'i lugs kyi 'jig rten dang 'jig rten las 'das pa'i dbang bcu gcig /rdo rje slob dpon bdag po chen po'i dbang / dpal sdom pa chen
po lha bdun cu rtsa gnyis kyi dbang /

las rgyas pa'i lha/ sna tshogs yum/ rdo rje shugs/ khyung khra rnams kyi rjes su gnang ba/ bsdus pa'i rgyud kyi rgyal po/ rgya cher 'grel pa dri ma med pa'i 'od dang bcas pa/
chos rje bla ma dam pas mdzad pa'i TIka chen gyi steng nas bshad bka' shin tu rgyas pa/ rdo rje snying po'i 'grel pa dang / bde mchog bstod 'grel/ dbang mdor bstan/ rgyud
phyi ma/ bla ma yongs bzungs kyi rgyud rnams dang / sbyor ba yan lag drug pa'i nyams khrid bu dol rje bla ma'i lugs te gsum/ paN chen nags rin lugs dang / de dag dang
'grel ba'i rgya bod kyi yi ge rab tu mang po mtha' yas pa'i lung / grub chen ayon pas rdo rje rnal 'byor ma las dngos su nos pa'i zab lam rdo rje gsum gyi bsnyen sgrub kyi
myong khrid/ zla seng ba'i lugs ma tshang ba med pa dang / bsod nams 'od zer ba'i gzhung bshad sogs yi ge mang po'i lung rnams thos shing khongs su chud par bgyis/ dpal
kye rdo rje'i phyogs la bka' babs bzhi bzhugs pa las thog mar rje btsun rnal 'byor gyi dbang phyug dpal ldan chos skyong bir wA pa'i gsung gi man ngag rje gha ya dha ra
las brgyud de 'ongs pa man ngag lugs su grags pa'i yab kyi rgyud dang lam gyi dbang gi chu bo ma nub pa/ yum gyi rgyu'i dbang / byin rlabs kyi brgyud pa ma nyams pa rnams
zhus nas/ bstan pa yongs rdzogs kyi nyams len gsung ngag rin po che lam 'bras bu dang bcas pa'i slob bshad thun mong ma yin pa'i

myong khrid dang / tshogs bshad kyi khrid/ brda don gsal ba'i byin rlabs myong khrid dang bcas pa/ lam sbas bshad kyi myong khrid/ lam zab mo bla ma'i rnal 'byor phyi nang
gi byin rlabs/ de'i myong khrid/ nang gi lam zab kyi byin rlabs cung mi 'dra ba zhig bla ma rin 'byung dang / tshar gsum khug pa'i byin rlabs/ rnam 'joms bir lugs lha bdun
cu rtsa lnga'i byin rlabs/ rje btsun bir wA pa'i srung ba gnyis kyi byin rlabs/ brda chig brgyud/ sgrub pa lung byin gyi bar lam yongs su rdzogs pa/ bla ma brgyud pa'i
rnam thar/ glegs bam/ pod nag ma/ po ti dmar chung / gzhung bshad sras don ma/ dmar ma zin bris dang bcas pa sogs yi ge mang po'i lung / rten 'brel gyi srung ba'i byin rlabs
sogs thos shing khongs su chud la nyams su myong bar bgyis shing / grub chen Dombhi pas bkral ba'i 'grel pa lugs su grags pa'i dbang / Dombhi ba'i byin rlabs/ dag pa
gsum gyi myong khrid/ grub chen mtsho skyes kyis bkral ba nas gling mar grags pa'i dbang / nag po dam tshig rdo rjes bkral ba'i sku gsung thugs snying po kye rdo rje ste
dkyil 'khor bzhi'i dbang / gtso che'i chos sna sum cu rtsa dgu dang / theg chen chos kyi rgyal pos mdzad pa'i dag ldan snye ma bka' 'grel dang bcas pa dang / shar chen thams
cad mkhyen pas mdzad pa'i dag ldan kha skong / spyi don lung 'grel/ chos rje rdo rje 'chang gis mdzad pa'i gnad kyi zla zer sogs yi ge rab tu mang po zhig thob la/ dpal
rdo rje gur rigs bsdus pa

man ngag lugs 'grel sa lugs kyi dbang / dpal saM bhu Ta rdo rje dbyings kyi dbang / drag po gdan can lha bdun gyi dbang rnams thos/ rgyud sde spyi'i dgongs pa 'grel pa/ paN
grub dbang po a bhA yas mdzad pa'i rdo rje phreng bar gsungs pa'i dkyil 'khor zhe gnyis dang / grub chen darpaN gyis mdzad pa'i bya ba bsdus par gsungs pa'i dkyil 'khor
zhe lnga/ grub chen mi tra yo gis mdzad pa'i rdo rje phreng bar gsungs pa'i dkyil 'khor brgya dang brgyad rnams kyi so so'i lugs kyi dbang yongs su rdzogs pa/ rgya gzhung
so so'i lung dang bcas pa/ rje btsun ba ri lo tsA bas spyan drangs pa'i sgrub thabs brgya rtsar grags pa'i rjes su gnang ba brgyad cu tham pa gzungs dang sgrub thabs sogs
dgu bcu rtsa drug gi lung dang bcas pa/ shud skye grags pa rgyal mtshan gyis spyan drangs pa'i sgrub thabs rgya mtshor grags pa'i rjes gnang brgya dang bzhi bcu tham pa/
sgrub thabs nyis brgya bzhi bcu'i lung dang bcas pa/ rje btsun khro phu lo tsA bas spyan drangs pa'i thugs rje chen po'i sgrub thabs padma'i 'phreng bar grags pa'i rjes
gnang brgya rtsa brgyad lung dang bcas pa/ jo bo chen po rje'i thugs dam rje btsun sgrol ma phyag 'tshal nyer gcig gi rjes su gnang ba nyi shu rtsa gcig sgrub thabs kyi
lung dang bcas pa/ tsa mi lo tsA ba smon grub shes rab kyis spyan drangs pa'i grub chen brgyad cu rtsa bzhi'i byin rlabs/ so so'i rtogs brjod brgyad cu rtsa bzhi'i lung dang
bcas pa rnams dang / zur bka' rjes

gnang thor bu ba/ rje mi tra yo ga'i byin rlabs man ngag dang bcas pa/ rje btsun sa skya pa'i khyad par gyi man ngag gser chos bcu gsum gyi nang tshan tshe dpag med sprul sku'i
byin rlabs/ chag lo'i lugs kyi tshe dpag med dkar po/ paN chen nags rin lugs kyi tshe dpag med dkar po/ rje btsun mi la'i tshe dbang gong khug ma/ ras chung pa'i tshe
sgrub phyi nang gsang gsum gyi rjes gnang / tshe dpag med stod lugs lha nyer gcig gi tshe dbang / bram ze sdom bzang lugs kyi thub pa gtso 'khor lnga/ sman bla bde gshegs
brgyad/ 'jam dbyangs a ra pa tsa na/ 'jam dpal ye shes yon tan bzang po/ 'jam dpal dpa' bo grub pa/ 'jam dbyangs smra ba'i seng ge /'jam dbyangs shes rab 'khor lo/ 'jam
dpal nag po/ 'jam dbyangs dkar po/ dbyangs can ma dkar mo dbyangs can dmar mo/ bo dong pa'i thugs dam lha lnga/ sher phyin dkar mo/ phyag na rdo rje 'byung po 'dul byed/
u tsa bya rgyud lugs/ phyag rdor mdor bsdus/ gtum chung me'i gra gur ma/ phyag rdor 'gro bzang che bar grags pa'i khyung lnga pa/ phyag na rdo rje gos sngon can/ rnam 'joms
sngo ljang / chag lugs kyi rnam 'joms mthing nag /spyan ras gzigs gtso 'khor gsum pa/ dge slong ma dpa' mo'i lugs kyi gtso 'khor gsum pa/ thugs rje chen po yid bzhin
'khor lo lha bcu drug pa/ bcu gcig zhal/ seng ge sgra/ don zhags dpa' bo gcig pa gso sbyong rang gis blang ba dang bcas pa/ don zhags lha lnga paN

chen nags rin lugs kyi kharsa pA Ni lha dgu'i byin rlabs khrid dang bcas pa/ rta mgrin jo bo lugs zhal gsum phyag drug pa/ jo bo lugs zhal gcig phyag gnyis pa/ byang sems zla
rgyal nas brgyud pa'i rta mgrin nag po/ grub rgyal lugs kyi rta mgrin nag po/ gtsug tor rnam rgyal lha dgu/ gtsug tor 'bar ba lha gsum/ sme brtsegs dud kha/ jo bo lugs
kyi sme brtsegs/ mkhas btsun dge rtag pa'i lugs kyi sme brtsegs/ khro mo sme brtsegs/ mi g.yo ba dkar po/ mi g.yo ba sngon po/ ri khrod lo ma can/ mya ngan med pa'i 'od
zer can/ mkha' 'gro ma seng ge'i gdong can nag mo/ seng gdong dmar mo/ seng gdong nag mo lha lnga/ sa skya pa'i gdams pa khyung nag 'byung po 'ur 'ded/ gnyan sgrol yan lag
drug pa/ sgrol ma dkar mo tshe sbyin ma brgyud pa'i bka' babs bdun ldan/ sgrol dkar yid bzhin 'khor lo'i tshe khrid zla ba'i chu rgyun gyi rjes gnang thun mong ma yin pa/
de'i myong khrid/ yang sgrol dkar gyi tshe khrid thun mong dang thun mong ma yin pa gnyis dang bcas pa/ dbang gi sgrol ma dmar mo nor rgyun ma lha bcu dgu/ kha che paN
chen gyi khyad par gyi gdams pa dzaM nag phyi sgrub sbas pa bum 'khyil/ nang sgrub zhal gsum phyag drug pa lha dgu/ chag lo tsA ba'i khyad chos gsang ba 'dus par gsungs
pa'i dzaM ser zhal gsum phyag drug pa/ rje gha ya dha ra nas brgyud pa'i dzam dmar srog sgrub/ paN chen lugs kyi dzam dmar/ dzam dkar 'brug zhon lha lnga rnams so so'i

rjes su gnang ba/ rgya bod kyi yi ge mang po'i lung dang bcas pa dang / rje btsun sa skya pa'i khyad par gyi gdams pa thun mong bsgrubs pas mchog zhar la 'byung ba/ dmar po
skor gsum du grags pa la/ rje btsun rig byed ma phyi sgrub dpa' mo gcig pa'i rjes gnang thun mong dang thun mong ma yin pa/ gsang sgrub lha lnga'i byin rlabs/ ku ru kulle
dkar mo'i rjes gnang / khro bo 'dod pa'i rgyal po'i rjes gnang / dpal tshogs kyi bdag po khams gsum gyi 'khor lo sgyur ba chen po'i thun mong ba thun mong ma yin pa khyad
par gyi rjes gnang / tshogs bdag chags pa rdo rje lha bzhi'i rjes gnang / de'i man ngag gi tshogs rab tu mang po'i lung dang bcas pa dang / dpal mo snying gi gser thag
can/ lha mo ti nu/ nor rgyun ma dmar mo ste dmar chung ma skor gsum du grags pa'i rjes gnang man ngag dang bcas pa thos la/ de dag gi bstan pa srung bar byed pa/ jo bo rje'i
thugs dam mgon po gsum sbags ma'i phyi sgrub kyi rjes gnang thun mong dang thun mong ma yin pa/ gsang sgrub kyi rjes gnang / lha mo re ma ti'i rjes gnang thun mong dang
thun mong ma yin pa dang / dpal nag po chen po gur gyi mgon po la rtsa ba'i bka' babs bzhi bzhugs pa las/ rje 'brog mi nas brgyud pa gri gug lha lnga'i sindhu ra'i dkyil
'khor du dbang bzhi yongs su rdzogs pa/ dpa' bo gcig pa'i rjes gnang dang bcas pa/ ba ri lo tsA ba nas brgyud pa'i pho rkyang dpa' bo gcig pa/ mal lo tsA ba nas brgyud

pa la/ lha lnga/ lha brgyad/ lha bcu gnyis ma rnams kyi dkyil 'khor du dbang bskur ba dang / pho rkyang / khro bo bcu/ lcam dral/ lha brgyad/ lha bcu gnyis ma/ zangs gri skor
gsum/ pu tra rnams kyi rjes su gnang ba/ phyi nang gsang ba'i man ngag ji snyed pa dang bcas pa/ dpal nag po chen po gyi ljang lugs kyi lha bcu bdun pa'i dbang / rgyud
kyi bshad pa man ngag du mas brgyan pa/ paN chen nags rin nas brgyud pa'i gur mgon lha lnga'i rjes gnang man ngag dang bcas pa/ dpal dud sol lha mo phyi sgrub kyi rjes gnang
thun mong dang thun mong ma yin pa/ gsang sgrub kyi rjes gnang nan chags mar grags pa/ rgyud gsum man ngag du ma dang bcas pa/ dpa' bo stobs 'phrog dbang po/ bsnyen
sgrub/ las sbyor/ spogs chog /dam tshig mgon po/ dkar po tshe 'phel/ ser po bsod nams rgyas byed/ khyung zhal can rnams kyi rjes su gnang ba phyi nang gsang ba'i man ngag
zab cing gnyan pa shin tu mang po/ dpal dur khrod bdag po'i rjes gnang / gsang ba snying gi 'khor lo'i rgyud rgya bod kyi yi ge mang po dang bcas pa/ dkar bdud lcam dral
gyi rjes gnang rgyud dang man ngag duu mas mdzes pa dang / dpal chos skyong ba'i rgyal po chen po rnam thos sras zhi ba bde byed dregs byed dang bcas pa dang / zhi ba bde
byed/ rnam sras stod lugs/ ljang ser be con ma/ drag byed seng zhon ma klu brgyad kyis bskor ba mthing kha zhal gsum phyag drug pa lha bco lnga pa/

rnam sras sprin gseb ma/ mgon po gar mkhan mchog dmar smug zhal gsum phyag bco brgyad pa lha brgyad pa/ gar mkhan mchog ljang gu zhal gcig phyag bco brgyad pa/ nang ma mo ltar
sgrub pa rta sngon can bdud mo dgus bskor ba/ gsang ba gshin rje ltar sgrub pa mdung dmar can lha bcu gsum pa/ yang gsang mdung dmar can phyag mtshan bzhi pa lha bcu
gsum pa/ las mkhan dang bcas pa'i mdung dmar can/ yang gsang drag po rab tu khros pa srin po bzhi skor/ dkar po tshe 'phel lha dgu rnams kyi rjes su gnang ba/ gar mkhan mchog
gi brtag pa dang / snod grub pa'i rgyud sogs rgyud mang po/ bde byed kyi rtog pa sogs rgya gzhung mang po/ mgul khug sro ma can sogs bod kyi yi ge rab tu mang po'i lung
/ mgon po bed dmar lha gnyis pa'i rjes gnang / mgon po zhal dmar can lha nyer drug pa'i rjes gnang man ngag du ma dang bcas pa/ lha mo rdo rje rab brtan ma'i rjes gnang
/ bka' gtad/ ne rkyal mar grags pa'i lung / lha mo dmag zor re ma ti'i rjes gnang nag mo srog sgrub sogs man ngag du ma'i lung / gnod sbyin beg rtse can gyi rjes su gnang
ba rgyud gnyis cha lag dang bcas pa'i lung rnams thob/ gzhan yang slob dpon chen po padma rdo rjes mdzad pa'i gsang ba grub pa sogs grub pa sde bdun/ bram ze chen po'i
do ha mdzod sogs snying po skor gsum/ tog rtse ba'i bsam mi khyab sogs phra mo ste phyag rgya chen po'i don ston pa'i gzhung de dag gi lung dang rdo rje phag mo'i byin
rlabs

dang / shA ba ri dbang phyug gi brda dbang zab mo zhus nas/ do ha skor gsum gyi bshad pa spar phu ba'i lugs shin tu rgyas pa/ phyag rgya chen po'i brda'i man ngag /rgya gar
gsang gcod che chung gi khrid lung dang bcas pa/ thugs rje chen po lha lnga'i dbang zhus nas dmar khrid tshem bu lugs/ byang chub bzang po'i lugs gnyis kyi nyams khrid lung
dang bcas pa/ phag mo dbu bcad ma'i byin rlabs/ so rig pa gcer mthong gi khrid lung dang bcas pa/ zhi byed utpal gser gyi 'dab drug gi khrid/ snying po don gsum gyi nyams
khrid lung dang bcas pa/ thugs rje chen po lha bcu gsum pa'i dbang / rje btsun 'jam dbyangs/ phyag na rdo rje/ tshe dpag med/ sgrol ma sngo ljang / dzam bha la ser po
ste lnga'i rjes su gnang ba zhus nas sku 'jam dpal gyi khrid shes rab blo 'phel rgyan gyi 'khor lo sogs mi tra khrid drug tu grags pa'i nyams khrid yi ge ma tshang ba med
pa'i lung / bka' srung brag lha mgon po'i rjes gnang dang bcas pa/ thub pa'i lha khrid/ thugs rje chen po'i dmar khrid/ sgrol ma rjes dran lnga pa/ mi g.yo ba'i chos drug
ste bka' gdams lha bzhi'i khrid lung dang bcas pa/ khros nag lha lnga'i dbang zhus nas gcod zab don lugs kyi nyams khrid yi ge ma tshang ba med pa'i lung / ma gcig mkha'
'gro sde lngas bskor ba'i byin rlabs zhus nas gcod bka' gso ma rgyal thang lugs su grags pa'i nyams khrid yi ge ma lus pa'i lung / gcod yul ma khrid chen po'i nyams khrid
lung /

gcod gdan thog gcig ma'i nyams khrid dang lung / gtum mo'i me dbang zhus nas rgwa lo'i lugs kyi gtum mo zhag bdun ma'i khrid dang lung / phyag rgya chen po nor bu mthong grol
gyi khrid ma bzhi bu bcu bdun dang bcas pa'i lung / spang lung pa'i sba bzhi'i khrid dang yi ge'i lung / rje btsun mar pa lo tsA ba chen po'i thugs bcud rtsa rlung dra
mig 'khor lo/ 'pho ba spyi rdol/ bar do blo chod/ phyag rgya chen po'i tshig bsdus te shog ril bzhi par grags pa rnams thos so/ /rgya bod thams cad du nyi zla ltar grags
pa'i mkhas grub chen po shangs pa gdub bu'i lugs kyi skor thob pa la/ rgyud sde lnga rigs bsdus pa lha brgyad dang nyi shu rtsa gsum gyi dkyil 'khor du smin byed kyi dbang
bzhi yongs su rdzogs par zhus nas/ byin rlabs khog 'bubs kyi bka' gnyis/ gzhung shing gi bka' brgyad/ mkha' spyod bka' lnga/ phyag chen bka' lnga/ 'pho ba bar do'i spyi
bka'/ byin rlabs dngul gdung ma'i bka'/ chang mchod bka' rgya ma'i bka'/ gsang sgrub gsum gyi bka'/ sU kha siddhi'i bka'/ dug lnga lam khyer gyi bka'/ lus 'chi med kyi
bka'/ nor 'dzin gyi bka'/ rta mgrin gsang sgrub kyi bka' rnams gang 'os su sbyar ba'i rtsa ba phyag rgya chen po/ sdong po ne gu'i chos drug /yal ga lam khyer rnam gsum/
'bras bu 'chi med rang grol rnams kyi nyams khrid/ zhal gdams du mas mdzes par byas pa dang / me tog mkha' spyod dkar dmar/ snang ba rang sems/

sku gsum lam khyer sogs kyi man ngag du ma/ sU kha chos drug gi nyams khrid/ bla ma brgyud pa'i rnam thar rdzogs pa sogs 'jag pas ma lugs gnyis las 'ongs pa'i yi ge rab tu
mang po ste mdor na brgyud pa'i bka' babs bdun tsam las 'ongs pa'i man ngag yongs su rdzogs pa dang / bka' srung myur mdzad ye shes kyi mgon po phyag drug pa'i rjes gnang
bar chad kun sel/ gtor dbang bar chad kun sel/ bla ma mgon po dbyer med de/ mgon po rgyan can/ mchog sgrub mgon po/ mgon po gur gum mdog can zhal brgyad phyag bcu drug pa/
mgon po mchin kha/ mgon po dmar po dbang gi rgyal po/ mgon po ser po/ mgon po dkar po yid bzhin nor bu/ mgon po gzi ldan/ mgon po sna tshogs mkha' 'gro ljang nag lha lnga'i
tshe dbang / mgon ser tshe'i bdag po'i tshe dbang / grib sel/ gnad dbab/ lha bzhi'i dril grub rnams kyi rjes su gnang ba man ngag gi tshogs ci rigs pa dang bcas pa
thos/ bka' brgyud bstan pa'i mnga' bdag rje 'brug pa'i gdams ngag sdong po gsum bsgril du grags pa la/ rtogs pa sgam po lugs la bshad pa gzhung gi skor la/ do ha/ gser phreng
/ sku drin bcu gcig pa rnams kyi gzhung 'grel lhan thabs dang bcas pa/ gdams ngag nyams len gyi skor la/ bsam mi khyab/ bsam gtan thun 'jog /thog babs rnams kyi man
ngag /nyams len byin rlabs kyi skor la/

phyag rgya chen po lhan cig skyes sbyor gyi nyams khrid/ bdud lam khyer/ rnal 'byor bzhi'i rim pa/ gdams ngag ras chung lugs las/ ro snyoms sgang 'gril dang / dkor mdzod le'u
drug pa'i nyams khrid/ rten 'brel kho bo lugs la/ rabs bdun ma'i nyams khrid/ tshig mchog ma dang / phra rgyas sogs yi ge mang po'i lung / gzhan yang zab chos nA ro'i
chos drug gi nyams khrid/ 'khor lo sdom pa bcu gsum ma'i dbang zhus nas bde mchog snyan brgyud kyi dbang bzhi'i lam yongs su rdzogs pa'i nyams khrid/ rdo rje phag mo'i byin
rlabs/ thod dbang me'i 'khor lo/ ka pA la mchod pa'i rjes gnang / mo khrid yongs su rdzogs pa/ bka' srung skong kha'i bka' gtad kyi bar nges pa can bdun gyi sgo nas lam
yongs su rdzogs pa/ bla ma mos gus kyi myong khrid/ khrid chen phyi ma bdun gyi lung khrid/ bka' brgyud gser phreng du grags pa rdo rje 'chang nas/ dbon rin po che'i bar
gyi bla ma brgyud pa'i rnam thar yongs su rdzogs pa/ rje gtsang pa rgya ras pa'i bka' 'bum rdzogs pa/ seng ge dgu tshar gyi bka' 'bum/ rgyal dbang rje yab sras kyi bka'
'bum yongs su rdzogs pa/ yang rje btsun chen po 'ba' ra ba nas brgyud pa'i chos/ rgyal ba yang dgon pa chen po'i thugs kyi bcud ri chos skor gsum las nang sgom chen la dgos
pa'i skor gsum yongs su rdzogs pa/ chos sgo 'byed pa ting nge 'dzin gyi dbang dang bcas pa/ bka' brgyud byin rlabs kyi dbang dang / phag mo'i byin

rlabs zhus nas phyag chen chos drug gi nyams khrid/ de'i yi ge ma tshang ba med pa'i lung / khrid chen phyi ma bdun cha lag dang bcas pa'i lung / sbas pa mig 'byed kyi dbang
dang bcas pa/ chos rje gtsang smyon pa'i lugs kyi bde mchog drug cu rtsa gnyis ma'i dbang zhus nas/ ras chung snyan rgyud gsar mar grags pa yongs su rdzogs pa/ rje mi la'i
rnam mgur gyi lung / gzhan yang mkha' 'gro gsang lam chen ma'i khrid dang yi ge'i lung / rgyal dbang gsang lam skor/ shA ba ri phyi 'gyur gyi skor/ chos sgo 'byed pa
gtor ma'i dbang zhus nas sems khrid yid bzhin nor bu'i nyams khrid/ 'pho ba don gyi gsal 'debs/ gcod yul yid bzhin nor bu sogs yi ge mtha' dag gi lung / bka' srung thal mo
brdabs chog gi rjes gnang man ngag dang bcas pa/ phyag rgya chen po yi ge bzhi pa/ lnga ldan/ sku gsum ngo sprod rnams kyi nyams khrid/ dwags po'i bka' 'bum dang / 'bri
gung dgongs gcig gi lung / de dag gi bstan pa srung ba dpal ye shes kyi mgon po phyag bzhi pa'i rjes su gnang ba rdul tshon gyi dkyil 'khor la brten pa'i shin tu rgyas pa/
tshom bu la brten pa'i 'bring po/ rong gling lo tsA ba'i lugs kyi rjes gnang / rgwa lo'i lugs kyi rjes gnang / gtor dbang rin po che phreng ba/ khams chen rgan las pa'i
lugs kyi rjes gnang / 'khor lo lnga ma dang bzhi ma'i nyams khrid/ las gsang ba'i rgyud dang man ngag zab bsdus ci rigs pa dang bcas pa/

zhing skyong kun dga' gzhon nu sgar lugs kyi rjes gnang dang bcas pa/ dpal mgon ber nag can gyi rjes gnang / trag shad spu gri gcig shur gyi rjes gnang shog dril bcu gsum sogs
man ngag du ma'i lung / jo mo bkra shis tshe ring ma'i rjes gnang man ngag dang bcas pa rnams thos te/ de ltar na re zhig gsang sngags gsar ma'i phyogs ni de tsam mo/
/gsang sngags rnying ma bka' gter du grags pa'i dang po bka' ma'i phyogs la/ na rag dong sprugs dam pa rigs brgya'i rdul tshon gyi dkyil 'khor chen por rim gyis lugs kyi
dbang rdzogs pa lung dang bcas pa/ rje bai ro tsa nas spang mi pham mgon po la snyan brgyud du gdams shing mi rabs bdun gyi bar 'ja' lus kyi ming can ye shes kyi sku mngon
du mdzad pa kho na byung ba'i zab chos rdo rje zam pa'i skor la/ yang dag grub pa lha bdun gyi rdul tshon gyi dkyil 'khor du sgom tshul bla ma'i byin rlabs rgyas 'bring
bsdus gsum tshe dbang dang bcas pa zhus nas rdo rje zam pa'i nyams khrid/ yi ge ma tshang ba med pa'i lung / bka' srung 'bar ba'i gdong can ma'i bka' gtad dang bcas pa/
phur pa man ngag drug pa'i dbang / lcam mchod gnas ma'i lugs kyi tshe dbang / gshin rje 'khor lo nag po'i skor la/ rig rgyal chen po lha zhe drug gi rdul tshon gyi dkyil
'khor chen por bam chen gsang pa'i dbang bzhi yongs su rdzogs pa/ dbang 'bring po/ bkra shis tshe dbang rnams zhus nas/ stod dkar po byang chub lam gyi sgron ma dang / smad
drag po las kyi 'khor lo nag por sgrub pa'i man ngag yongs su rdzogs pa/ 'jam dpal

gshin rje gshed dmar po phyi 'gyur gyi dbang bskur ba man ngag dang bcas pa ste/ grub chen dha na ta las gnubs yon tan rgya mtsho la gtad pa'i drag sngags gshin rje gshed dmar
nag yongs su rdzogs pa rnams thos/ gter ma la/ mnga' bdag khri srong lde btsan gyi skye ba bcu drug pa mnga' bdag myang ral pas srin mo sbar rjes nas spyan drangs pa'i
bla ma drag po dmar po'i dbang rgyas pa smin lam dbang gi rgyal po snang srid lha 'dre'i srog dbang / dbang rdo rje spyi lugs/ rtsa ba don dang yan lag gi dbang bzhi pa/
dbang bsdus pa cung mi 'dra ba gnyis/ byin rlabs lu gu rgyud kyi gtor dbang / dbang drag dpa' bo lha gsum gyi rjes gnang rnams zhus nas/ gzhung chen bde gshegs 'dus pa/
'bring po drag sngags me'i spu gri bsdus pa dpa' bo lha gsum rnams kyi man ngag ji snyed pa'i lung / lho brag kho mthing nas spyan drangs pa'i sgrub chen bka' brgyad bde
gshegs 'dus pa'i sgrub dbang rgyas pa dang / don dbang bsdus pa zhus nas/ bde bar gshegs pa thams cad 'dus pa'i rgyud la sogs pa rgyud lung nyi shu/ dbang gi mdo byang chen
po sogs man ngag bsam gyis mi khyab pa'i lung / bka' srung ye shes mgon po phyag bzhi pa lha bcu gcig gi bka' gtad/ sku gsung thugs khros pa'i rgyud dang / sgrub thabs
sogs man ngag du ma'i lung / yer pa ser ba gdong nas spyan drangs pa'i padma dbang chen yang gsang khros pa'i dbang / 'chi med tshe'i rdzong chung gi dbang / rgyud dang
man ngag du ma'i lung / bka' srung gying lnga gza' gdong gi srog dbang man ngag dang bcas pa/

rta mgrin bde gshegs 'dus pa lha lnga'i dbang / de'i tshe dbang man ngag gi yi ge mang po'i lung / rta mgrin dregs pa tshar gcod lha nyer lnga'i dbang / rgyud man ngag dang
bcas pa'i lung / rta mgrin rtsa ba lha bzhi'i dbang / de'i tshe dbang man ngag gi lung / rta mgrin lha lnga'i dbang / de'i rigs gtad yi ge'i lung / rta mgrin nA ga klu 'dul
gyi dbang / man ngag rab tu mang po'i lung / rta mgrin nag po lcags kyi ral pa can gnod sbyin nag po chen po'i rjes gnang man ngag zab mo dang bcas pa/ lha sa nas spyan
drangs pa'i thugs rje chen po rgyal po bka' 'bum du grags pa'i skor la/ thugs rje chen po 'gro 'dul lha stong dang nyer lnga'i dbang rgyas pa/ lha lnga'i dbang / tshe'i
dbang / rig pa rtsal lung 'bogs pa'i dbang / sems bskyed dang / bsnyen gnas kyi sdom rgyun lung rdzogs pa dang bcas pa rnams thob/ mnga' bdag gsung gi sprul pa gu ru rin
po che chos kyi dbang phyug gis gnam skas brag nas spyan drangs pa'i bla ma'i thugs sgrub gsang ba 'dus pa'i dbang / rnam pa nyi shus byang chub pa'i dbang / gtor dbang
gnad kyi shog gcig ma/ brgyad tshan brgyad sogs man ngag rdzogs pa'i lung / yang ti sangs rgyas mnyam sbyor gyi nyams khrid/ rig pa'i rtsal dbang / rgyud gsum/ stong thun
gsum/ khrid yig gsum yongs su rdzogs pa'i lung / thugs rje chen po yang snying 'dus pa'i dbang / rgyud dang man ngag ma tshang ba med pa'i lung / thugs rje chen po 'khor
ba dong sprugs kyi dbang / de'i gsang sgrub kyi dbang / kol ba dum bu'i rgyud man ngag dang

bcas pa'i lung / sgrub chen bka' brgyad gsang ba yongs rdzogs kyi dbang rgyas pa/ dregs pa'i srog dbang / rdo rje rgyal po bka' rab 'byams kyi dbang dang bcas pa/ rgyud dang
dbang 'bum sgrub 'bum gyi lung / rdo rje phur pa spu gri 'bar ba'i dbang / rgyud gzhung man ngag dang bcas pa ma tshang ba med pa/ rlung las byed 'khor lo'i rgyud 'grel
pa man ngag rjes gnang dang bcas pa/ rje btsun rig pa'i rgyal po'i dbang man ngag dang bcas pa/ lho brag gro bo lung nas spyan drangs pa'i chos drug sras mkhar ma'i khrid/
bdag 'jug rdo rje 'chang gi dbang / shog ril bco lnga'i lung / dzam bha la dmar po'i rjes gnang man ngag gi lung / bka' srung ma ning dregs pa'i srog dbang / spyi rgyud
las rgyud man ngag du ma dang bcas pa/ drang srong dri med kyi rjes gnang man ngag dang bcas pa/ bod skyong bstan ma'i srog dbang rnams nos/ gnubs chen sangs ye'i thugs
sras g.yas ban gyi skyes mtha' dum pa'i rgya zhang khrom gyi phung po ri bo che nas spyan drangs pa'i 'jam dpal tshe bdag nag po'i phyags rgya chen po zil gyis gnon pa lha
zhe drug gi rdul tshon gyi dkyil 'khor du bam chen gsang ba'i dbang thun mong dang thun mong ma yin pa/ bkra shis tshe'i dbang / sdig pa nag po snying la ru 'dzings pa'i
rgyud dang / sgrol ma drug pa sogs man ngag gi rigs du ma'i lung / rdza lhud mo nas spyan drangs pa'i 'jam dpal 'joms byed 'bar ba lha zhe gnyis kyi rdul tshon gyi dkyil
'khor du dbang bskur ba/ gshin rje dkar po lha bcu bdun pa'i tshe'i dbang 'char ka nag po'i zor gyi dbang / rgyud bdun la sogs pa'i man ngag ma

tshang ba med pa'i lung / bka' srung stag zhon nag po lha bcu gsum pa'i rjes gnang / man ngag ci rigs pa dang bcas pa rnams thob/ btsun pa ngan lam rgyal mchog gi skye ba sprul
sku tshe brtan rgyal mtshan chos kyi blo gros kyis mon chu phug nas spyan drangs pa'i bla ma rdo rje 'chang lha sum cu'i rdul tshon gyi dkyil 'khor du zab rgyas tshe
dbang du grags pa'i dbang rgyas pa/ rtsa ba gsum gyi gtor dbang zhus nas sgrub sde nyi shu rtsa bdun phal cher rdzogs pa'i lung / bla ma yakSha me sbal dbu dgu phyag bco
brgyad pa'i dbang zhus nas de'i man ngag yongs su rdzogs pa/ ayon tshe dbang rtsal lha bcu bdun gyi dbang / tshe sgrub bdud rtsi 'khyil ba yongs su rdzogs pa'i lung / sgrol
ma utpal phreng ba'i rjes gnang man ngag dang / sme brtsegs zhal gsum phyag drug pa'i khrus dbang man ngag dang bcas pa rnams thob/ sna nam rdo rje bdud 'joms kyi sprul
pa'i sku rig 'dzin chen po rgod kyi ldem phru can gyis zang zang lha brag nas spyan drangs pa'i skor la/ nyan thos kyi theg pa dang mthun pa'i bstan khrims dus khrims
kyi sdom pa/ rnam par snang mdzad lha so gsum gyi dkyil 'khor du byang chub sems dpa'i spyod dbang rin po che/ rgyud gsum man ngag dang bcas pa/ bla ma'i phyi sgrub thugs
rje chen po 'gro ba kun sgrol lha bcu gcig gi dbang / phyi ltar 'gro ba kun sgrol gyi rgyud la sogs pa rgyud gsum cha lag dang bcas pa/ yi ge med pa'i snyan rgyud kyi myong
khrid/ nang sgrub rje btsun chen po rdo rje drag po rtsal lha lnga bcu rtsa drug gi rdul tshon gyi dkyil 'khor chen po dbang bzhi yongs

su rdzogs pa'i dbang rgyas pa/ bum dbang rgyas pa smin grol rgya mtsho/ dbang 'bring po/ ka dag lhun grub rig pa'i rtsal dbang / byin rlabs thugs rje'i dbang lnga/ bla ma yum
can gyi gtor dbang / rgyal thabs spyi blugs kyi dbang / thems can dang thems med kyi man ngag ji snyed pa'i lung yang tig gces pa'i sgron me'i myong khrid/ gsang sgrub
bla ma zhi ba rig 'dzin gdung sgrub kyi rtsa dbang rnam pa nyi shus byang chub pa/ sgrub dbang rab 'byams bka'i dbang / gtor dbang thob chog blo bde/ thugs sgrub rin chen
'bar ba'i rgyud phyi nang gsang ba'i sgrub thabs sogs man ngag du ma/ sgrub chen bka' brgyad/ drag po rang byung rang shar chen po'i rtsa ba'i dbang / sgrub dbang rgyas
pa thun mong dang thun mong ma yin pa/ sgrub phran/ tshe lha/ nor lha/ khyung chen/ thod pa brtag pa/ bka' srung yongs rdzogs rnams kyi dbang rnams zhus/ rgyud bzhi/ bskyed
rdzogs kyi man ngag rab tu mang po'i lung / khrid gzhung ye shes zang thal dang / rim lnga'i myong khrid/ rang bzhin rdzogs pa chen po kun tu bzang po'i dgongs pa zang
thal du bstan pa'i skor la/ smin byed rgyal ba zhi khro'i rdul tshon gyi dkyil 'khor du bum pa'i dbang / rta phag yab yum gyi dkyil 'khor du dbang gong ma gsum/ ye shes
spyi blugs kyi dbang / nges don lta ba'i dbang / rtags grol gyi dbang rnams zhus nas/ dgongs pa zang thal gyi nyams khrid/ bla ma brgyud pa'i rnam thar rdzogs pa/ rgyud
nyi shu rtsa lnga man ngag mang pos brgyan pa dang / paN chen bi mA la'i lugs

kyi zhi khro'i dbang bzhi/ snying po thugs kyi dbang / rig pa rtsal dbang / ye shes spyi blugs/ rgyal thabs spyi blugs rnams nas/ khrid yig gzer bu gsum pa'i nyams khrid/ bi
mA la'i 'grel tig chen mo/ lo chen be ro tsa na'i snyan brgyud gsum thugs rgyud sogs slob dpon gsum gyi thugs bcud kyi man ngag thams cad rdzogs pa'i mthar gtad rgya dang
po rgyal tshab spyi blugs kyi dbang / gtad rgya bar pa bka' srung e ka dza ti'i bka' gtad/ rgyud sgrub thabs man ngag dang bcas pa/ gtad rgya gsum pa rig 'dzin nyi 'od
'bar gyi dbang sgrub thabs dang bcas pa rdzogs pa chen po rang byung rang shar gyi nyams khrid/ snying po spyod bsdus rig pa'i dbang / rgyud gnyis man ngag dang bcas pa'i
lung / yum rdo rje phag mo'i byin rlabs/ brtul zhugs gsang ba rmad byung gi nyams khrid man ngag dang bcas pa/ tshe dpag med kyi skor la/ phyi sgrub sman gyi bcud len tshe
dpag med rigs lnga rta mgrin dang bcas pa/ nang sgrub longs spyod rdzogs sku lha nyer gcig gsang ba rlung du sgrub pa lcags kyi sdong po/ yang gsang mi shigs pa thig
ler sgrub pa tshe dpag med dkar po lha bcu gsum pa rnams kyi dbang re re/ yang gsang tshe'i snyan brgyud 'chi med 'od kyi snang ba'i nyams khrid/ 'chi bdag zlog byed stobs
chen gyad kyi 'khor lo man ngag ma tshang ba med pa'i lung / dpal rdo rje gzhon nu che mchog dbu dgu phyag bco brgyad pa'i dbang / stod dkar po lam gyi sgron ma/ smad nag
po dug gi 'khor lo/ bar bka' nan lcags kyi ber ka'i man ngag

ji snyed pa'i lung / rdo rje phur pa yang gsang spu gri 'bar ba'i dbang / rgyud dang man ngag rdzogs pa'i lung / rdo rje gzhon nu dril sgrub kyi man ngag /bka' srung stag zhon
nag po'i rjes gnang / rgyud dang sgrub thabs man ngag dang bcas pa/ dug dbang shin tu zab pa/ lha chen stobs 'dul nag po dang / bsod nams dpal 'byor gyi rjes su gnang
ba/ phyi nang gi man ngag brgya rtsa brgyad/ dam can rdo rje legs pa rgyal blon lnga pa'i rjes gnang / gyin srog gi spu gri rgyud man ngag dang bcas pa/ gter srung so so'i
bka' gtad mchod 'phreng dang bcas pa ste mdor na gter kha 'di'i gdams pa phal cher rdzogs par thos shing khongs su chud la nyams su myong ba yin no/ /gnubs chen nam mkha'i
snying po'i sprul sku bya mang po ba dpal ldan rgyal mtshan gyis lha mtsho nas spyan drangs pa'i phyag rdor gsang sgrub lha bcu gcig gi rjes gnang man ngag dang bcas
pa dang / lo tsA ba chen po bai ro tsa na'i sprul sku rdo rje gling pas spa gro stag tshang nas spyan drangs pa'i gu ru drag dmar lha lnga'i dbang / thems byang lo rgyus
sogs man ngag ma tshang ba med pa/ me tshor nas spyan drangs pa'i rdor sems snying tig gi dbang / de'i myong khrid/ rgyud dang man ngag rdzogs pa bka' srung dang bcas pa/
um steng mtsho nas spyan drangs pa'i thugs rje chen po rgyal ba rgya mtsho lha drug gi dbang bzhi/ gtor dbang / tshe dbang / thugs khrid kyi smyong khrid/ yi ge ma tshang
ba med pa'i lung / gnam thang blang brag nas spyan drangs pa'i thugs rje chen po ngan song

kun skyob lha brgya rtsa brgyad kyi dbang bzhi/ ka dag rig pa'i rtsal dbang / thod rgal gyi dbang / gtor dbang / yi ge ma lus pa'i lung / gzhan ston bka' gtad kyi dbang dang
bcas pa/ rnam sras dmar po lha lnga'i rjes gnang man ngag dang bcas pa dang / de nyid kyi skye ba kun skyong gling pas spyan drangs pa'i bla ma drag po'i dbang man ngag
dang bcas pa thob la/ chos rgyal rin chen gling pas 'bri ldang ko ro brag nas spyan drangs pa'i gu ru drag dmar lha lnga'i dbang / rtsa ba/ sdong po/ yal ga'i man ngag rdzogs
pa'i lung / tshe sgrub bdud rtsi 'khyil ba'i dbang / nA ga raksha'i rjes gnang man ngag du ma dang bcas pa/ zhing skyong seng ge'i gdong can gyi rjes gnang man ngag
dang bcas pa dang / lha lcam padma gsal gyi skye ba sprul sku tshul khrims rdo rjes dang lung phra mo brag nas spyan drangs pa'i zab chos mkha' 'gro snying tig gi nyams
khrid/ smin byed rgyal ba rigs lnga'i dbang bzhi/ khyad par dbang lnga/ yi ge mtha' dag gi lung / dpal phyag na rdo rje dregs pa kun 'dul lha nyi shu'i dbang / rgyud dang
/ phyi nang gsang ba'i man ngag du ma'i lung / mkha' 'gro yid bzhin nor bu'i dbang man ngag dang bcas pa/ bka' srung gza' bdud chen po'i dbang man ngag dang bcas pa/ zhing
skyong ga ya dha ra'i srog dbang / rgyud dang man ngag ma tshang ba med pa'i lung / de nyid kyi skye ba mkhas pa chen po klong chen rab 'byams kyis mdzad pa'i mkha' 'gro'i
yang tig gi dbang drug shog ser/ shog 'dra shog skya'i skor shin tu tshang ba dang / bla ma yang tig yid bzhin nor bu'i myong khrid/ spros bcas/ spros med/ shin tu spros
med/ rab tu spros med kyi dbang / yi ge ma tshang ba med pa'i lung / bka' srung e ka

dza Ti'i rjes gnang rnams thob/ rgyal sras sad na legs kyi skye ba sprul sku sangs rgyas gling pas spu ri phug mo che nas spyan drangs pa'i bla ma dgongs pa 'dus pa'i skor
la/ padma badzra rtsal lha nyis brgya don bdun gyi dkyil 'khor du don dbang bsdus pa bdud rtsi'i thig pa/ gtor ma brda dbang / po ti lung dbang rnams zhus nas/ gter 'byung
lo rgyus/ spyi rgyud pad sdong brtsegs pa sogs skyed rim gyi skor phal cher rdzogs pa/ rdzogs rim rdzogs chen snying po gser gyi yang zhun yongs su rdzogs pa/ rta phag
mkha' 'gro rgya mtsho'i dbang / mkha' 'gro'i sgrub skor ma tshang ba med pa/ tshe sgrub bdud rtsi snying po'i yang zhun gyi dbang / blo 'phel shes rab ral gri'i rjes gnang
/ bka' srung rta nag dregs pa brgyad skor gyi srog dbang rtsa ba yan lag gi man ngag ma tshang ba med pa/ gshin rje sba dong nas spyan drangs pa'i 'jam dpal dkar po zhi
ba blo'i mun sel lha lnga'i rjes gnang / dmar po longs spyod tshe 'phel lha dgu'i tshe dbang / nag po bsrung bzlog thugs kyi tshal pa lha lnga'i dbang / rgyud dang man ngag
ma lus pa'i lung / tsa ri sgo srung rta mgrin mgul nas spyan drangs pa'i rta nag dregs pa lha gsum gyi rjes gnang dang man ngag gi lung / dgyer bye ma dkar po nas spyan
drangs pa'i tshe sgrub nyi zla kha sbyor gyi dbang man ngag dang bcas pa nos/ lcog ro klu'i rgyal mtshan gyi skye ba karma gling pas sgam po brdar gyi ri nas spyan drangs
pa'i zab chos zhi khro dgongs pa rang grol gyi dbang 'gro drug rang grol dang / dbang bzhi tshar tshad rang grol de'i nyams khrid/ bar do drug gi khrid yig sogs yi ge
ji

snyed pa'i lung / lang 'gro lo tsA ba chen po'i skye mtha' sprul sku ratna gling pas brag dmar ri mo can nas spyan drangs pa'i ghu ru'i thugs sgrub yang snying 'dus pa'i dbang
bzhi yongs su rdzogs pa/ gtor dbang yid bzhin nor bu/ gdams gtad kyi dbang / gsang khrid rim lnga'i nyams khrid/ sgrub pa sgrub chen/ kha skong dang bcas pa'i yi ge ma
tshang ba med pa'i lung / lho brag mkhar chu gsang phug nas spyan drangs pa'i ghu ru drag po dmar po'i dbang rgyas pa dregs pa'i srog thig dmar nag /dbang gong ma 'bring
po'i don dbang nor bu lugs/ bsdus pa gtor dbang byin rlabs sprin phung / thugs khrid kyi nyams khrid man ngag yongs su rdzogs pa'i lung / tshe sgrub rdo rje phreng ba'i
dbang rgyas pa dang / tshe dbang g.yang zhag 'khyil ba yi ge 'ga' zhig gi lung dang bcas pa/ klong gsal gyi tshe sgrub bka' rgya ma rnams thos la/ lha lcam padma gsal gyi
skye mtha' rig 'dzin chen po padma gling pas sman mdo nas spyan drangs pa'i bla ma nor bu rgya mtsho'i skor la sta gon dbang chog rdo rje'i go khrab/ rnam 'joms dkar po
lha bco lnga'i dbang / rtsa ba'i dbang rdzong chen dbang gi phreng ba/ bla ma gsang 'dus kyi dbang / gtor dbang rab 'byams bka' dbang / ghu ru sku lnga'i tshe dbang / dbang
nor bu sgron gsal/ gshin rje yang gsang bla med lha lnga/ phyag rdor yang gsang bla med lha gsum ste cig /phag mo yang gsang bla med lha so gsum/ drag po yang gsang bla
med lha lnga/ rta mgrin yang gsang bla med lha bcu gsum / rta nag dregs pa srog 'phrog lha

lnga rnams kyi dbang / thugs khrid/ yi ge rab tu mang po'i lung / tshe sgrub rdo rje phreng ba'i dbang / tshe'i nyams khrid/ rgyud dang man ngag ma tshang ba med pa/ ghu ru
drag po dmar chen zhal gsum phyag drug pa'i dbang / yi ge ma bu tshang ba'i lung / thugs rje chen po mun sel sgron ma'i dbang / de'i nyams khrid/ rgyud dang man ngag yongs
su rdzogs pa/ rdo rje phur pa spu gri 'bar ba'i dbang / rgyud dang man ngag yongs su rdzogs pa'i lung / rnam thos sras dmar po'i rjes gnang man ngag dang bcas pa/ mgon
po sde brgyad kyi rjes gnang / tshal brag phra rings nas spyan drangs pa'i phyag na rdo rje dregs pa kun 'dul lha nyer gcig gi dbang / rgyud dang man ngag ma tshang ba med
pa/ bsam yas mchod rten dkar po nas spyan drangs pa'i rang bzhin rdzogs pa chen po dgongs pa kun 'dus kyi dbang nor bu'i sgron ma/ zhi khro'i dbang rtags grol gyi dbang
/ de'i nyams khrid/ yi ge yongs su rdzogs pa'i lung / rig 'dzin rgod ldem pa'i sprul sku 'jam dbyangs bla mas sgrol byed nag po'i kha nas spyan drangs pa'i rtsa gsum gyi
dbang yi ge ma lus pa'i lung / rig 'dzin gsung sprul mnga' ris chos kyi rgyal pos bsam yas rnam snang thugs sgrom nas spyan drangs pa'i bka' brgyad yongs 'dus las/ ghu
ru zhi ba'i rtsa dbang rnam pa nyi shus byang chub pa/ sgrub dbang rgyas pa/ bla ma drag po dbu dgu phyag bco brgyad pa'i dbang bsdus pa/ rtsa ba'i dbang bzhi bde chen rol
pa/ sgrub dbang rgyas pa/ phan bde'i dbang / nus pa'i dbang / rab 'byams

bka'i dbang / rigs brgyud spel ba'i dbang / gong ma bzhi/ tshe sgrub ye shes 'od mchog gi dbang rgyas pa/ tshe sgrub phyi nang yongs rdzogs kyi dbang / 'jam dpal tshe bdag
zil gnon chen po 'od kyi thig le'i dbang / 'phags pa mi g.yo ba'i dbang / khyung chen gsang ba yang tig gi dbang / srin mo sbar rjes nas spyan drangs pa'i rnam pa bcu gnyis
kyis byang chub pa'i dbang / thugs gter nas byon pa'i ghu ru zhal gsum phyag drug pa lha bzhi bcu rtsa gcig gi dbang bzhi/ gtor dbang rnams zhus nas de dag gi yi ge shog
ser nas ji snyed 'gyur pa ma lus pa'i lung / kun bzang snying tig gi nyams khrid/ zhi khro dam pa rigs brgya'i dbang / padma snying tig dbang bzhi ye shes lnga rdzogs
sogs thor bu du ma'i lung / gzhan yang 'od gsal sgron ma drug pa'i dbang / nyams khrid/ zab mo rgyud lnga cha lag dang bcas pa'i lung / sprul sku grwa pa mngon shes kyi gdams
pa dzaM bha la dmar po dang / gnod sbyin zhang blon phyi grub ber nag can lha lnga'i rjes gnang / gter ston sta sde hUM 'bar gyi man ngag drag sngags mon pa ke ta'i
rjes gnang man ngag bcas pa/ rong zom chos kyi bzang po'i gter ma mkha' 'gro rig byed rtsal gyi rjes gnang man ngag gi lung / rgyud mgon legs ldan nag po'i rjes gnang / mdo
mgon ljang sngon drag po'i dbang bzhi yongs su rdzogs pa/ dur khrod mngon par rol pa mtshon cha 'khor lo'i rgyud/ dkyil 'khor bdun sogs man ngag mtha' yas pa'i lung rnams
thos te/ de ltar na/ 'bad pa chen pos bla ma dam pa rnams mnyes par

bgyis te/ kha sag dang stong zhus ma yin par gser gyi maNDal dang tshogs kyi 'khor lo sogs bla ma yi dam mkha' 'gro mnyes pa'i mchod gtor dang / yon gyis blus pa'i dbang lung
man ngag yongs su dril pas gsang sngags gsar ma'i phyogs la rgyud sde bzhi dang rjes su 'brel ba'i dpa' zung bka' brgya dang bcu drug /byin rlabs dgu bcu rtsa bzhi/ rjes
su gnang ba brgya dang bdun cu rtsa brgyad de/ spyi bka' rnams dang bsdoms pas dbang bskur ba sum brgya dang nyi shu rtsa gsum/ rjes gnang drug brgya lhag pa/ khrid bka'
brgya nyer gcig tsam dang bcas pa/ gsang sngags rnying ma'i phyogs la dbang brgya dang don gcig tsam dang / rjes su gnang ba sum cu so gcig khrid bka' sum cu rtsa brgyad
tsam zhig legs par thos shing / de dag thams cad la rang rang gi brgyud pa rim par byon pa rnams kyi phyag len phra rags/ tha na rdor dril 'dzin tshul dang rnga tshig
tshun ma 'dres par legs par sbyangs/ phal che ba zhig gi bris sku glegs bam/ dbang chas sogs ma tshang ba med par bzhengs/ rang don du thos bsam sgom gsum gang lcogs dang
/ gzhan don du 'chad dang rtsom pa gdul bya'i 'dod pa bzhin ngal ba med par bgyid bzhin pa 'di yin pas/ thob thob ces bya ba'i ming rkyang tsam du ma lus pa'i khungs yin
no/ /slad nas kyang / ji srid 'chi ba'i dus tha mar ma sleb kyi bar/ dge ba'i bshes gnyen bsten pa dang / da lta bka' ma nub par bzhugs pa'i mdo sngags gter gyi chos ji
snyed yod pa de dag ma lus shing lus pa med pa thob par 'gyur ba'i bsam sbyor skom pa chu 'tshol ba lta bu 'di nyid nam yang rgyun ma chad par brtson

pa 'di nyid yin te/ a ho sngon gyi dam pa de dag gi /dka' ba du mas bod 'dir bsgyur ba'i chos/ /snyan brgyud phal cher ston gyi chu 'dzin bzhin/ /mtshan yang lhag ma med pa'i
dbyings su yal/ /'ga' zhig grong khyer rnying pa'i khron pa bzhin/ /ding sang dus na mtshan tsam lhag mar lus/ /glegs bam phal cher dbul po'i gter bzhin du/ /sa rdul khrod
nas mun pa'i mal du gzims/ /dam pa'i rgyal po phal cher 'das gyur cing / /gdul bya'i 'bangs rnams bka' bzhin mi byed par/ /thos bsam sgom pa'i khrims la mthong chungs
pas/ /gsung rab slob dpon khros nas gsung mi 'byin/ /rgyu des dbang lung man ngag bshad pa'i bka'/ /cung zad lus pa'ang chu skam nya bzhin nam/ /nam gzhug chad pa'i me
tog ji bzhin du/ /lkog mar srog phyin gyur pa ma bzod nas/ /gzhan rkyen bstan la dad pa ches nyung zhing / /rang rkyen shes rab snying rjer mi ldan pas/ /bstan pa gsal ba'i
nus pa ma mchis kyang / /bstan pa'i sems khral tsam du ngas 'dir 'bad/ /ding sang dpyod ldan mkhas pa ches dkon zhing / /mkhas rlom phal cher phyogs re'i grub mthas khengs/
/ris med chos la dad pa'ang ma mthong na/ /mtha' yas dam chos 'tshol ba'i skal pa ci/ /'byor ldan phal cher blun po'i rkang pa 'dzin/ /'ga' zhig grags 'dod smig rgyu'i
rjes su 'brang / /phal cher lto gos sgrub pas rnam par g.yeng / /mkhas blun 'byed pa'i mig ldan nyin skar mtshungs/ /grogs dag dal 'byor 'di ni g.yo ba

dang / /slu med skye bo dam pa 'phrad par dka'/ /thub bstan nyin byed 'di'ang nub nye bas/ /myur du dam chos btsal na mi legs sam/ /de phyir nyin mtshan ngal ba yongs spangs
te/ /de bzhin gshegs pa'i bstan la rab gus pas/ /de ltar dka' bas dam pa'i chos btsal nas/ /de nyid rtogs pa'i thabs la 'bad 'tshal lo/ /zang zing bde skyid mching bus
mi mgu bar/ /dad brtson gtong phod gru rdzings cher bskyed de/ /ris med dam pa'i chos tshul rgya mtsho cher/ /thogs med 'jug par nus pa de su yin/ /de ltar thos pa tsam gyis
mi phan de'i don nyams su ma longs na mtsho gting gi rdo ba bzhin nam rgya mtsho'i 'gram du skom grir shi ba dang mtshungs pa gsungs 'dug pas rnam g.yeng thams cad spangs
nas mi med kyi lung stong zhig tu grogs med gcig pur sngo dang rde'u za zhing 'chi ba sgug sdod byed snyam pa lan gcig min par byung na'ang / byis pa'i dus su bsam med
rtsed mos g.yengs/ /dar la bab tshe gzhan ngo bsrung nas g.yengs/ /rgas tshe gzhan don ltar snang khur gyis g.yengs/ /blun po bdag la dal ba'i go skabs ci/ /shas cher
snyoms las le lo'i ngang du song / /kun rmongs gnyid kyi mun pas nye bar 'thibs/ /dgos med zing long mang pos mdun nas 'khyud/ /snying med bdag la gal chung chos su mchis/
/des na blo kha rdzogs pa'i 'chi chos gsha' ma zhig ma grub mod/ 'on kyang sngar bshad pa ltar lhag pa'i lha'i bsnyen pa yang cung zad song zhing /

dus rgyun du'ang rje btsun sa skya pa'i thugs dam gyi snying po chag med bzhi zhes grags pa'i lam zab phyi nang dbang bzhi'i lam stan thog gcig tu nyams su blangs pa'i man
ngag sngon du 'gro ba'i lam bsdus dal dus thun bzhi dang / shin tu brel tshe thun gnyis ma/ bla ma rin 'byung / tshar gsum khug pa/ bir bsrung thun mong dang thun mong ma
yin pa/ nA ro mkha' spyod rnams thun re/ 'khor lo sdom pa lo nag dril gsum gang 'os re mos dang / gsang 'dus mi bskyod pa/ gshed dmar lha lnga/ bde chen ral gcig /phyag
rdor gtum chen/ yang phur gnyis rnams long skabs dang bstun pa'i dkyil 'khor rdzogs pa'am/ gtso rkyang gi mngon rtogs bzlas pa dang bcas pa/ phyag rdor u tsa/ sgrol dkar/
'od zer can/ tshe dpag med/ gzungs gra lnga rnams kyi mngon rtogs bzlas pa dang bcas pa/ mkha' 'gro chos skyong rnams la gtor bsngo thun bzhi/ gur gyi brag rdzong ma nang
khrid dang bcas pa brul gtor dang / bsil gtor/ cha gsum sogs 'chag med kyi khungs kha cig byed kyi yod la/ rje bla ma rdo rje 'chang yab sras las gang thob pa'i zur bka'
bla med 'di rnams sku drin bsab phyir re re la'ang sgrub mchod brgya tshar re dang / bla chen thugs rje can de'i thugs dam gyi snying po 'jigs byed bcu gsum ma 'di stong
tshar gcig e thub snyam dam bca' 'gyis mod/ de snga phan la/ dpal kye rdo rje man ngag lugs kyi bdag 'jug brgya tshar gsum/ dus kyi 'khor lo sku gsung thugs yongs su rdzogs
pa'i bdag 'jug brgya dang nyi shu rtsa bzhi/ bde mchog lU hi pa brgya dang drug cu rtsa lnga/ bde mchog dril bu lus dkyil lnga bcu rtsa lnga rdo rje 'jigs byed bcu

gsum ma brgya tshar lnga/ ro langs brgyad bskor brgya tshar gcig /phyag na rdo rje 'khor lo chen po brgya dang lnga bcu rtsa lnga/ phag mo zhal gnyis ma brgya drug cu/ tshe
dpag med dze tA ri nyis brgya dang bzhi bcu rtsa grangs/ 'od zer can lha lnga nyis brgya lnga bcu rtsa brgyad/ kun rig brgya dang bdun cu/ gzhan yang mkha' 'gro rgya mtsho
bde mchog nag po pa/ sbyangs pa'i yon tan/ dril bu lha lnga/ bong zhal can/ me tri bcu gsum ma/ gsang 'dus 'jam rdor/ gur rigs bsdus/ bdag med lha mo bco lnga/ gshed dmar
lha lnga/ sgrol ma phyi nang / bde chen ral gcig /nA ro mkha' spyod/ gtum chen/ mi g.yo bla med/ sa phur/ padma dra ba/ tshe dpag med so bdun ma/ gzungs gra lnga/ rdo
rje mi 'khrugs pa lha dgu rnams la bdag 'jug mang du song na'ang brgya cung ma longs pa 'dug /rnying ma'i phyogs la gu ru drag dmar nyang lugs bdag 'jug brgya lnga bcu bgrangs
pa dang / byang gter thugs sgrub mthing kha'i bdag 'jug brgya dang drug cu bgrangs pa/ gzhan yang bka' brgyad gsum/ rig 'dzin gdung sgrub/ padma dbang chen yang gsang
khros pa rnams la'ang bdag 'jug mang po song zhing / tshe sgrub rdo rje phreng ba'i bdag 'jug brgya rtsa tsam yang song / mdos dang gtor ma bskang gso tshogs kyi 'khor
lo sogs kyang re re bzhin nas sngags pa gzhan gyi bzlas brjod las nyung rgyu med tsam dang / des mtshon pa'i sngags kyi bzlas pa mang po zhig song na'ang / sems gzhan g.yengs
pas don med 'gyur/ /gsungs pa de ni bden par gda' bas ting nge

'dzin gyi stobs zhan pas zhal mthong gsung thos kyi grub rtags ni sna gcig tu longs pa'ang mi bdog mod/ rgyu 'bras nam yang bslu ba med pas phan yon dang byin rlabs rim gyis
'byung nges pa yin cing / dngos dang brgyud nas gzhan la phan pa du ma zhig byung zhing da dung rgyun mi 'chad par 'byung ba yin no/ /de ltar na rang nyid skyes nas rang
lo sum cu rtsa brgyad pa yan gyi rtogs brjod lhug par brjod pa 'di nyid 'o yug sdings ma dgon pa'i slob dpon chen po byang chub sems dpa'i spyod pa lhur len pa'i dkon cog
'bangs pa dang / dad pa dang shes rab kyis brgyan pa'i dbu mdzad shes rab rgya mtsho zhes bya bas nan tan chen pos lan gcig ma yin pa bskul mod/ rang nyid kun spyod dang
yon tan gang ci mthong bas gsal ba 'di gar 'dug la/ yon tan gyi cha shas cung zad rnams bris kyang / snyigs dus kyi skye bo phyogs lhung can kha cig gis las ngan gsog
pa'i rgyu las gzhan mi 'dug snyam du ma bgyis pas/ khong dad pa can de dag re ba ma rdzogs bzhin du zhi bar gshegs pa'i thugs dgongs rdzogs pa'i thabs dang / bar du dad pa
dang ldan pa mang pos nye bar bskul ba'ang don yod par bya ba'i slad dang mthar dben shri byang chub sems dpa' rgyal ba bzang po'i gdung brgyud rnam par dag par sku 'khrungs
shing / dad pa dang mos gus sogs yon tan du mas brgyan pa'i lcags stod nas nang so nam mkha'i mtshan can gyis nan tan chen pos nye bar bskul ba'i bka' ma chogs par
ma 'ongs pa na ji ltar 'byung ni su zhig gis shes par nus 'das pa'i dus 'di dang 'di zhes bya ba yin no/ /zhes bla ma

dam pa kha cig gis gsungs pa dang mngon shes yod par grags pa 'dras lung bstan pa 'dra yod na'ang / bdag gi spyod pa ngan pa 'dis yin zer ba de dag gi zhabs 'dren dang / lung
ston pa po rnams la skur 'debs kyi rgyur song gi dogs nas 'god ma nus/ da ltar gyi rang ngos la ji ltar yod pa'i skyon yon thams cad lhug par bkod pa 'di ni lcags mo bya'i
lo zla ba brgyad pa'i nyer dgu nas brtsams te/ zla ba dgu pa'i nyer gcig lha'i bla ma rgyal sar byon pa'i 'grub sbyor dge ba'i nyin zhag la rdzogs par rje bla mas nye
bar byin gyis brlabs pa'i gnas/ dpal sbug rnam par grol ba'i ri khrod/ gsang sngags rab 'byams kyi chos sgra rgyun mi 'chad par sgrog pa'i bsti gnas su/ mkhan chen mkhyen
brtse ba rang nyid kyis legs par sbyar ba 'di'i shog bu thams cad zur gyi sngags 'chang 'jam dbyangs pas phul te mthar phyin bar grub pa'o/ /de ltar sgro bskur dri mas
ma gos shing / /don la rtog pa nyid du gang bkod pa/ /mkhas blun skye bo kun gyi gzhad gad gnas/ /'di ming ngo mtshar snye ma zhes bya'o/ /khyi so ring bsrel phung por song
ba bzhin/ /rang snang dag na byin rlabs rgyud la 'jug /slog gsham 'drud pa'i skye bo de dag la/ /sangs rgyas dngos su byon kyang ci bgyid mchis/ /'di 'bad dge bas mkha'
mnyam sems can kun/ /kun mkhyen bla ma dam pa'i rjes zhugs nas/ /nas bzhin kun la phan bde stsol ba'i rgyu/ /rgyu 'bras blang dor tshul bzhin byed par

shog /gtam 'di mthong thos dran dang sems pa dang / /dad dang log lta rgyud la skyes pa kun/ /myur du tshogs rdzogs bdud kyi g.yul bcoms nas/ /sku lnga'i rgyal srid mchog la
gnas gyur cig /bkra shis kun 'byung bla ma'i byin rlabs dang / bkra shis dpal 'bar yi dam bden pa dang / /bkra shis mthu ldan srung ma'i gzi brjid kyis/ /bkra shis dpal
gyis phyogs kun khyab gyur cig /rnam thar 'di grub nas lo phyed drug bzhugs/ de'i bar la 'chad rtsom sgom sgrub sngar las kyang rgya che ba mdzad 'dug na'ang da lta yi ger
'khod pa med pas/ ched gnyer 'dod na gsan yig dang thugs dam gyi tho'i phyag bris sogs las 'ga' tsam shes par nus so// //mangga laM// //

